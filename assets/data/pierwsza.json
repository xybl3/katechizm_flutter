{
  "title": "Część pierwsza",
  "startNum": 26,
  "endNum": 1065,
  "sectionCount": 2,
  "chapters": [
    {
      "name": "Wprowadzenie",
      "index": 1,
      "startNum": 26,
      "endNum": 26,
      "sectionBelonged": "pierwszy",
      "elements": [
        {
          "type": "paragraph",
          "number": 26,
          "content": "Gdy wyznajemy naszą wiarę, zaczynamy od słów: \"Wierzę\" lub \"Wierzymy\". Dlatego wykład wiary Kościoła wyznawanej w Credo, celebrowanej w liturgii oraz przeżywanej w praktykowaniu przykazań i w modlitwie, zaczynamy od pytania, co to znaczy \"wierzyć\".Wiara jest odpowiedzią człowieka daną Bogu, który mu się objawia i udziela, przynosząc równocześnie obfite światło człowiekowi poszukującemu ostatecznego sensu swego życia. Rozważymy więc najpierw to poszukiwanie Boga przez człowieka (rozdział pierwszy), następnie Objawienie Boże, przez które Bóg wychodzi naprzeciw człowiekowi (rozdział drugi), wreszcie odpowiedź wiary (rozdział trzeci)."
        }
      ]
    },
    {
      "name": "Rodział pierwszy",
      "index": 2,
      "startNum": 27,
      "endNum": 49,
      "sectionBelonged": "pierwszy",
      "elements": [
        {
          "type": "label",
          "content": "I. Pragnienie Boga"
        },
        {
          "type": "paragraph",
          "number": 27,
          "content": "Pragnienie Boga jest wpisane w serce człowieka, ponieważ został on stworzony przez Boga i dla Boga. Bóg nie przestaje przyciągać człowieka do siebie i tylko w Bogu człowiek znajdzie prawdę i szczęście, których nieustannie szuka: Szczególny charakter godności ludzkiej polega na powołaniu człowieka do łączności z Bogiem. Człowiek jest zaproszony do rozmowy z Bogiem już od chwili narodzin: istnieje on bowiem tylko dlatego, że stworzony przez Boga z miłości jest zawsze z miłości zachowywany, i nie żyje w pełnej zgodności z prawdą, jeżeli w sposób wolny nie uzna tej miłości i nie odda się Stworzycielowi."
        },
        {
          "type": "comment",
          "content": "Szczególny charakter godności ludzkiej polega na powołaniu człowieka do łączności z Bogiem. Człowiek jest zaproszony do rozmowy z Bogiem już od chwili narodzin: istnieje on bowiem tylko dlatego, że stworzony przez Boga z miłości jest zawsze z miłości zachowywany, i nie żyje w pełnej zgodności z prawdą, jeżeli w sposób wolny nie uzna tej miłości i nie odda się Stworzycielowi"
        },
        {
          "type": "paragraph",
          "number": 28,
          "content": "W ciągu historii, aż do naszych czasów, ludzie w rozmaity sposób wyrażali swoje poszukiwanie Boga przez wierzenia i akty religijne (modlitwy, ofiary, kulty, medytacje itd.). Mimo niejednoznaczności, jaką one mogą w sobie zawierać, te formy wyrazu są tak powszechne, że człowiek może być nazwany istotą religijną."
        },
        {
          "type": "comment",
          "content": "On z jednego [człowieka] wyprowadził cały rodzaj ludzki, aby zamieszkiwał całą powierzchnię ziemi. Określił właściwe czasy i granice ich zamieszkania, aby szukali Boga, czy nie znajdą Go niejako po omacku. Bo w rzeczywistości jest On niedaleko od każdego z nas. Bo w Nim żyjemy, poruszamy się i jesteśmy (Dz 17, 26-28)."
        },
        {
          "type": "paragraph",
          "number": 29,
          "content": "Człowiek może jednak zapomnieć o tym \"głębokim i żywotnym połączeniu z Bogiem\", może go nie dostrzegać, a nawet wprost je odrzucać. Źródła takich postaw mogą być bardzo zróżnicowane: bunt przeciw obecności zła w świecie, niewiedza lub obojętność religijna, troski doczesne i bogactwa, zły przykład wierzących, prądy umysłowe wrogie religii, a wreszcie skłonność człowieka grzesznego do ukrywania się ze strachu przed Bogiem i do ucieczki przed Jego wezwaniem"
        },
        {
          "type": "paragraph",
          "number": 30,
          "content": "\"Niech się weseli serce szukających Pana\" (Ps 105, 3). Nawet jeśli człowiek może zapomnieć o Bogu lub Go odrzucić, to Bóg nie przestaje wzywać każdego człowieka, aby Go szukał, a dzięki temu znalazł życie i szczęście. Takie szukanie wymaga od człowieka całego wysiłku jego rozumu, prawości woli, \"szczerego serca\", a także świadectwa innych, którzy uczyliby go szukania Boga."
        },
        {
          "type": "comment",
          "content": "Jakże wielki jesteś, Panie, i godny, by Cię sławić. Wspaniała jest Twoja moc, a Twojej Mądrości nikt nie zmierzy. Pragnie Cię sławić człowiek, cząstka Twego stworzenia, który dźwiga swój śmiertelny los; nosi świadectwo swego grzechu i dowód tego, że Ty pysznym się sprzeciwiasz. A jednak pragnie Cię sławić ta cząstka Twego stworzenia. Ty sam sprawiasz, że znajduje on ukojenie w wielbieniu Ciebie. Stworzyłeś nas bowiem dla siebie i niespokojne jest nasze serce, dopóki nie spocznie w Tobie"
        },
        {
          "type": "label",
          "content": "II. Drogi prowadzące do poznania Boga"
        },
        {
          "type": "paragraph",
          "number": 31,
          "content": " Człowiek stworzony na obraz Boga, powołany, by Go poznawać i miłować, szukając Boga, odkrywa pewne \"drogi\" wiodące do Jego poznania. Nazywa się je także \"dowodami na istnienie Boga\"; nie chodzi tu jednak o dowody, jakich poszukują nauki przyrodnicze, ale o \"spójne i przekonujące argumenty\", które pozwalają osiągnąć prawdziwą pewność.\r\nPunktem wyjścia tych \"dróg\" prowadzących do Boga jest stworzenie: świat materialny i osoba ludzka."
        },
        {
          "type": "paragraph",
          "number": 32,
          "content": "Świat: biorąc za punkt wyjścia ruch i stawanie się, przygodność, porządek i piękno świata, można poznać Boga jako początek i cel wszechświata"
        },
        {
          "type": "comment",
          "content": "Święty Paweł stwierdza w odniesieniu do pogan: \"To bowiem, co o Bogu można poznać, jawne jest wśród nich, gdyż Bóg im to ujawnił. Albowiem od stworzenia świata niewidzialne Jego przymioty - wiekuista Jego potęga oraz bóstwo - stają się widzialne dla umysłu przez Jego dzieła\" (Rz 1, 19-20)"
        },
        {
          "type": "comment",
          "content": "Święty Augustyn mówi: \"Zapytaj piękno ziemi, morza, powietrza, które rozprzestrzenia się i rozprasza; zapytaj piękno nieba... zapytaj wszystko, co istnieje. Wszystko odpowie ci: Spójrz i zauważ, jakie to piękne. Piękno tego, co istnieje, jest jakby wyznaniem (confessio). Kto uczynił całe to piękno poddane zmianom, jeśli nie Piękny (Pulcher), nie podlegający żadnej zmianie?\" "
        },
        {
          "type": "paragraph",
          "number": 33,
          "content": "Człowiek: zadaje sobie pytanie o istnienie Boga swoją otwartością na prawdę i piękno, swoim zmysłem moralnym, swoją wolnością i głosem sumienia, swoim dążeniem do nieskończoności i szczęścia. W tej wielorakiej otwartości dostrzega znaki swojej duchowej duszy. \"Zalążek wieczności, który w sobie nosi, nie może być sprowadzany do samej tylko materii\" - jego dusza może mieć początek tylko w Bogu."
        },
        {
          "type": "paragraph",
          "number": 34,
          "content": "Świat i człowiek świadczą o tym, że nie mają w sobie ani swej pierwszej zasady, ani swego ostatecznego celu, ale uczestniczą w Bycie samym w sobie, który nie ma ani początku, ani końca. W ten sposób tymi różnymi \"drogami\" człowiek może dojść do poznania istnienia rzeczywistości, która jest pierwszą przyczyną i ostatecznym celem wszystkiego, \"a którą wszyscy nazywają Bogiem\"."
        },
        {
          "type": "paragraph",
          "number": 35,
          "content": "Władze człowieka uzdalniają go do poznania istnienia osobowego Boga. Aby jednak człowiek mógł zbliżyć się do Niego, Bóg zechciał objawić mu się i udzielić łaski, by mógł przyjąć to objawienie w wierze. Dowody na istnienie Boga mogą jednak przygotować człowieka do wiary i pomóc mu stwierdzić, że wiara nie sprzeciwia się rozumowi ludzkiemu."
        },
        {
          "type": "label",
          "content": "III. Poznanie Boga według nauczania Kościoła"
        },
        {
          "type": "paragraph",
          "number": 36,
          "content": "\"Święta Matka Kościół utrzymuje i naucza, że naturalnym światłem rozumu ludzkiego można z rzeczy stworzonych w sposób pewny poznać Boga, początek i cel wszystkich rzeczy\" 12. Bez tej zdolności człowiek nie mógłby przyjąć Objawienia Bożego. Człowiek posiada tę zdolność, ponieważ jest stworzony \"na obraz Boży\""
        },
        {
          "type": "paragraph",
          "number": 37,
          "content": "W konkretnych warunkach historycznych, w jakich się znajduje, człowiek napotyka jednak wiele trudności w poznaniu Boga za pomocą samego światła rozumu:"
        },
        {
          "type": "comment",
          "content": "Umysł ludzki zasadniczo mógłby o własnych siłach dojść do prawdziwego i pewnego poznania tak jedynego osobowego Boga, który przez swoją Opatrzność czuwa nad światem i nim rządzi, jak i prawa naturalnego, które Stwórca wypisał w naszych duszach. Skuteczne i owocne wykorzystanie za pomocą rozumu tych wrodzonych zdolności natrafia jednak w praktyce na liczne przeszkody. Prawdy dotyczące Boga oraz relacji między Bogiem i ludźmi przekraczają w sposób absolutny porządek rzeczy podpadających pod zmysły i gdy powinny one wyrazić się w czynach i kształtować życie, wymagają od człowieka poświęcenia i wyrzeczenia się siebie. Rozum ludzki natomiast w poszukiwaniu takich prawd napotyka trudności wynikające z wpływu zmysłów i wyobraźni oraz ze złych skłonności spowodowanych przez grzech pierworodny. Sprawia to, że w tych dziedzinach ludzie łatwo sugerują się błędem lub przynajmniej niepewnością w tym, czego nie chcą uznać za prawdę"
        },
        {
          "type": "paragraph",
          "number": 38,
          "content": "Z tego powodu człowiek potrzebuje światła Objawienia Bożego nie tylko wtedy, gdy chodzi o to, co przekracza możliwości jego zrozumienia, lecz także, \"by nawet prawdy religijne i moralne, które same przez się nie są niedostępne rozumowi, w obecnym stanie rodzaju ludzkiego mogły być poznane przez wszystkich w sposób łatwy, z zupełną pewnością i bez domieszki błędu\""
        },
        {
          "type": "label",
          "content": "IV. Jak mówić o Bogu?"
        },
        {
          "type": "paragraph",
          "number": 39,
          "content": "Broniąc zdolności rozumu ludzkiego do poznania Boga, Kościół wyraża swoją ufność w możliwość mówienia o Bogu wszystkim ludziom i z wszystkimi ludźmi. Przekonanie to stanowi podstawę jego dialogu z innymi religiami, z filozofią i nauką, a także z niewierzącymi i ateistami."
        },
        {
          "type": "paragraph",
          "number": 40,
          "content": "Ponieważ nasze poznanie Boga jest ograniczone, ograniczeniom podlega również nasz język, którym mówimy o Bogu. Nie możemy określać Boga inaczej, jak tylko biorąc za punkt wyjścia stworzenie, i to tylko według naszego ludzkiego, ograniczonego sposobu poznania i myślenia."
        },
        {
          "type": "paragraph",
          "number": 41,
          "content": "Wszystkie stworzenia noszą w sobie pewne podobieństwo do Boga, w szczególny sposób człowiek - stworzony na obraz i podobieństwo Boże. Różnorodne doskonałości stworzeń (ich prawda, dobro, piękno) odzwierciedlają więc nieskończoną doskonałość Boga. Dlatego też możemy Go określać na podstawie doskonałości Jego stworzeń, \"bo z wielkości i piękna stworzeń poznaje się przez podobieństwo ich Stwórcę\" (Mdr 13, 5)."
        },
        {
          "type": "paragraph",
          "number": 42,
          "content": "Bóg przewyższa wszelkie stworzenia. Trzeba zatem nieustannie oczyszczać nasz język z tego, co ograniczone, obrazowe i niedoskonałe, by nie pomieszać \"niewypowiedzianego, niepojętego, niewidzialnego i nieuchwytnego\" Boga z naszymi ludzkimi sposobami wyrażania. Słowa ludzkie pozostają zawsze nieadekwatne wobec tajemnicy Boga."
        },
        {
          "type": "paragraph",
          "number": 43,
          "content": "Mówiąc w ten sposób o Bogu, nasz język ujawnia wprawdzie swój ludzki charakter, ale w istocie odnosi się do samego Boga, chociaż nie może Go wyrazić w Jego nieskończonej prostocie. Trzeba bowiem pamiętać, że \"gdy wskazujemy na podobieństwo między Stwórcą i stworzeniem, to zawsze niepodobieństwo między nimi jest jeszcze większe\", i że \"mówiąc o Bogu, nie możemy określić, kim On jest, ale wyłącznie kim nie jest i jakie miejsce zajmują inne byty w stosunku do Niego\""
        },
        {
          "type": "label",
          "content": "W skrócie"
        },
        {
          "type": "paragraph",
          "number": 44,
          "content": "Człowiek ze swej natury i powołania jest istotą religijną. Wychodząc od Boga i zdążając do Boga, człowiek tylko wtedy żyje życiem w pełni ludzkim, gdy w sposób wolny przeżywa swoją więź z Bogiem."
        },
        {
          "type": "paragraph",
          "number": 45,
          "content": "Człowiek został stworzony do życia w komunii z Bogiem, w którym znajduje swoje szczęście. \"Gdy przylgnę do Ciebie całym sobą, skończy się wszelki ból i wszelki trud. Moje życie będzie życiem prawdziwym, całe napełnione Tobą\"."
        },
        {
          "type": "paragraph",
          "number": 46,
          "content": "Gdy człowiek słucha orędzia stworzeń i głosu swego sumienia, może osiągnąć pewność co do istnienia Boga, Przyczyny i Celu wszystkiego."
        },
        {
          "type": "paragraph",
          "number": 47,
          "content": "Kościół naucza, że jedynego i prawdziwego Boga, naszego Stwórcę i Pana, można poznać w sposób pewny przez Jego dzieła, za pomocą naturalnego światła rozumu"
        },
        {
          "type": "paragraph",
          "number": 48,
          "content": "Możemy rzeczywiście określać Boga, opierając się na różnorodnych doskonałościach stworzeń, podobnych do Boga nieskończenie doskonałego, nawet jeśli nasz ograniczony język nie wyczerpuje Jego tajemnicy."
        },
        {
          "type": "paragraph",
          "number": 49,
          "content": "\"Stworzenie bez Stwórcy ginie\". Dlatego wierzący czują się przynaglani przez miłość Chrystusa, by nieść światło Boga żywego tym, którzy Go nie znają lub odrzucają"
        }
      ]
    },
    {
      "name": "Rodział drugi",
      "index": 3,
      "startNum": 50,
      "endNum": 141,
      "sectionBelonged": "pierwszy",
      "elements": [
        {
          "type": "paragraph",
          "number": 50,
          "content": "Za pomocą rozumu naturalnego człowiek może w sposób pewny poznać Boga na podstawie Jego dzieł. Istnieje jednak inny porządek poznania, do którego człowiek nie może dojść o własnych siłach; jest to porządek Objawienia Bożego. Na mocy swego całkowicie wolnego postanowienia Bóg objawia się i udziela człowiekowi. Czyni to, objawiając swoją tajemnicę, swój zamysł życzliwości, który odwiecznie przygotował w Chrystusie dla dobra wszystkich ludzi. Objawia w pełni swój zamysł, posyłając swego umiłowanego Syna, naszego Pana Jezusa Chrystusa, i Ducha Świętego."
        },
        {
          "type": "article",
          "content": "Artykuł pierwszy\nOBJAWIENIE BOŻE"
        },
        {
          "type": "label",
          "content": "I. Bóg objawia swój \"zamysł życzliwości\""
        },
        {
          "type": "paragraph",
          "number": 51,
          "content": "\"Spodobało się Bogu w swej dobroci i mądrości objawić samego siebie i ukazać tajemnicę swej woli, dzięki której ludzie przez Chrystusa, Słowo, które stało się ciałem, mają dostęp do Ojca w Duchu Świętym i stają się współuczestnikami Bożej natury"
        },
        {
          "type": "paragraph",
          "number": 52,
          "content": "Bóg, który zamieszkuje \"światłość niedostępną\" (1 Tm 6, 16), pragnie udzielać swojego Boskiego życia ludziom stworzonym w sposób wolny przez Niego, by w swoim jedynym Synu uczynić ich przybranymi synami. Objawiając siebie samego, Bóg pragnie uzdolnić ludzi do dawania Mu odpowiedzi, do poznawania Go i miłowania ponad to wszystko, do czego byliby zdolni sami z siebie."
        },
        {
          "type": "paragraph",
          "number": 53,
          "content": "Boski zamysł Objawienia spełnia się równocześnie \"przez czyny i słowa wewnętrznie ze sobą połączone 4 oraz wyjaśniające się wzajemnie. Plan ten jest związany ze szczególną \"pedagogią Bożą\". Bóg stopniowo udziela się człowiekowi, przygotowuje go etapami na przyjęcie nadprzyrodzonego Objawienia, którego przedmiotem jest On sam, a które zmierza do punktu kulminacyjnego w Osobie i posłaniu Słowa Wcielonego, Jezusa Chrystusa."
        },
        {
          "type": "comment",
          "content": "Święty Ireneusz z Lyonu wielokrotnie mówi o tej pedagogii Bożej, posługując się obrazem wzajemnego przyzwyczajania się do siebie Boga i człowieka: \"Słowo Boże zamieszkało w człowieku i stało się Synem Człowieczym, by przyzwyczaić człowieka do objęcia Boga, a Boga do zamieszkiwania w człowieku, zgodnie z upodobaniem Ojca"
        },
        {
          "type": "label",
          "content": "II. Etapy Objawienia"
        },
        {
          "type": "label",
          "content": "Od początku Bóg pozwala się poznać"
        },
        {
          "type": "paragraph",
          "number": 54,
          "content": "\"Bóg, który przez Słowo wszystko stwarza i zachowuje, daje ludziom w rzeczach stworzonych wieczne świadectwo o sobie. Zamierzając zaś otworzyć drogę zbawienia wiecznego, objawił ponadto siebie samego pierwszym rodzicom na początku. Wezwał ich do wewnętrznej komunii z sobą, przyoblekając ich blaskiem łaski i sprawiedliwości."
        },
        {
          "type": "paragraph",
          "number": 55,
          "content": "Objawienie to nie zostało przerwane przez grzech naszych pierwszych rodziców. Rzeczywiście, Bóg \"po ich upadku wzbudził w nich nadzieję zbawienia przez obietnicę odkupienia; i bez przerwy troszczył się o rodzaj ludzki, by wszystkim, którzy przez wytrwanie w dobrym szukają zbawienia, dać żywot wieczny."
        },
        {
          "type": "comment",
          "content": "A gdy człowiek przez nieposłuszeństwo utracił Twoją przyjaźń, nie pozostawiłeś go pod władzą śmierci... Wielokrotnie zawierałeś przymierze z ludźmi"
        },
        {
          "type": "label",
          "content": "Przymierze z Noem"
        },
        {
          "type": "paragraph",
          "number": 56,
          "content": "Gdy przez grzech została rozbita jedność rodzaju ludzkiego, Bóg dąży najpierw do ocalenia ludzkości, ratując jej poszczególne części. Przymierze z Noem po potopie 9 wyraża zasadę ekonomii Bożej wobec \"narodów\", czyli ludzi zgromadzonych \"według swych krajów i swego języka, według szczepów i według narodów\" (Rdz 10, 5) "
        },
        {
          "type": "paragraph",
          "number": 57,
          "content": "Ten zarazem kosmiczny, społeczny i religijny porządek wielości narodów, ma na celu ograniczenie pychy upadłej ludzkości, która - jednomyślna w swej przewrotności - o własnych siłach chciała dojść do swojej jedności, budując wieżę Babel. Jednak z powodu grzechu politeizm oraz bałwochwalstwo narodu i jego przywódcy nieustannie zagrażają pogańską przewrotnością tej tymczasowej ekonomii."
        },
        {
          "type": "paragraph",
          "number": 58,
          "content": "Przymierze z Noem pozostaje w mocy, dopóki trwa czas narodów, aż do powszechnego głoszenia Ewangelii. Biblia sławi niektóre wielkie postacie należące do \"narodów\": \"sprawiedliwego Abla\", króla i kapłana Melchizedeka, będącego figurą Chrystusa, oraz sprawiedliwych \"Noego, Daniela i Hioba\" (Ez 14, 14). Pismo święte pokazuje w ten sposób, jakie wyżyny świętości mogą osiągnąć ci, którzy żyją według przymierza zawartego z Noem w oczekiwaniu, aby Chrystus \"rozproszone dzieci Boże zgromadził w jedno\" (J 11, 52)"
        },
        {
          "type": "label",
          "content": "Bóg wybiera Abrahama"
        },
        {
          "type": "paragraph",
          "number": 59,
          "content": "by zgromadzić w jedno rozproszoną ludzkość, Bóg wybiera Abrama, wzywając go do wyjścia \"z ziemi rodzinnej i z domu... ojca\" (Rdz 12, 1), aby uczynić go Abrahamem, to znaczy \"ojcem mnóstwa narodów\" (Rdz 17, 5): \"W tobie będą błogosławione wszystkie narody ziemi\" (Rdz 12, 3 LXX)."
        },
        {
          "type": "paragraph",
          "number": 60,
          "content": "Lud pochodzący od Abrahama będzie powiernikiem obietnicy danej patriarchom, ludem wybranym, wezwanym, by pewnego dnia przygotować zgromadzenie wszystkich dzieci Bożych w jedności Kościoła. Ten lud będzie korzeniem, na którym zostaną zaszczepieni poganie stający się wierzącymi."
        },
        {
          "type": "paragraph",
          "number": 61,
          "content": "Patriarchowie i prorocy oraz inne postacie Starego Testamentu byli i zawsze będą czczeni jako święci we wszystkich tradycjach liturgicznych Kościoła."
        },
        {
          "type": "label",
          "content": "Bóg formuje Izrael jako swój lud"
        },
        {
          "type": "paragraph",
          "number": 62,
          "content": "Po patriarchach Bóg ukształtował Izrael jako swój lud, ocalając go z niewoli egipskiej. Zawiera z nim przymierze na Synaju i przez Mojżesza dał mu swoje Prawo, by uznał Go i służył Mu jako jedynemu prawdziwemu i żywemu Bogu, opatrznościowemu Ojcu i sprawiedliwemu Sędziemu, oraz by oczekiwał obiecanego Zbawiciela"
        },
        {
          "type": "paragraph",
          "number": 63,
          "content": "Izrael jest kapłańskim Ludem Bożym, na którym \"imię Pana zostało wezwane\" (Pwt 28,10). Jest to lud tych, \"do których przodków Pan Bóg przemawiał, lud \"starszych braci\" w wierze Abrahama."
        },
        {
          "type": "paragraph",
          "number": 64,
          "content": "Przez proroków Bóg formuje swój lud w nadziei zbawienia, w oczekiwaniu nowego i wiecznego Przymierza przeznaczonego dla wszystkich ludzi, Przymierza, które będzie wypisane w sercach. Prorocy głoszą radykalne odkupienie Ludu Bożego, oczyszczenie ze wszystkich jego niewierności, zbawienie, które obejmie wszystkie narody. O tej nadziei będą świadczyć przede wszystkim ubodzy i pokorni Pana. Żywą nadzieję zbawienia Izraela zachowały święte kobiety: Sara, Rebeka, Rachela, Miriam, Debora, Anna, Judyta i Estera.  Najdoskonalszym obrazem tej nadziei jest Maryja."
        },
        {
          "type": "label",
          "content": "III. Chrystus Jezus - \"Pośrednik i Pełnia całego Objawienia\""
        },
        {
          "type": "label",
          "content": "Bóg powiedział wszystko w swoim Słowie"
        },
        {
          "type": "paragraph",
          "number": 65,
          "content": "\"Wielokrotnie i na różne sposoby przemawiał niegdyś Bóg do ojców przez proroków, a w tych ostatecznych dniach przemówił do nas przez Syna\" (Hbr 1, 1-2). Chrystus, Syn Boży, który stał się człowiekiem, jest jedynym, doskonałym i ostatecznym Słowem Ojca. W Nim powiedział On wszystko i nie będzie już innego słowa oprócz Niego. Obok wielu innych doskonale to wyraża św. Jan od Krzyża, komentując Hbr 1, 1-2:"
        },
        {
          "type": "comment",
          "content": "Od kiedy Bóg dał nam swego Syna, który jest Jego jedynym Słowem, nie ma innych słów do dania nam. Przez to jedno Słowo powiedział nam wszystko naraz i nie ma już nic więcej do powiedzenia (...) To bowiem, o czym częściowo mówił dawniej przez proroków, wypowiedział już całkowicie w Nim dając nam Go całego, to jest swojego Syna. Jeśli więc dzisiaj ktoś chciałby Go jeszcze o coś pytać lub prosić o jakąś wizję lub objawienie, nie tylko postępowałby nieroztropnie, lecz także obrażałby Boga, nie mając oczu utkwionych jedynie w Chrystusa bądź szukając poza Nim innej rzeczy albo nowości"
        },
        {
          "type": "label",
          "content": "Nie będzie innego objawienia"
        },
        {
          "type": "paragraph",
          "number": 66,
          "content": "\"Chrześcijańska ekonomia zbawienia, jako nowe i ostateczne przymierze, nigdy nie przeminie i nie należy już więcej oczekiwać żadnego publicznego objawienia przed chwalebnym ukazaniem się Pana naszego, Jezusa Chrystusa\". Chociaż jednak Objawienie zostało już zakończone, to nie jest jeszcze całkowicie wyjaśnione; zadaniem wiary chrześcijańskiej w ciągu wieków będzie stopniowe wnikanie w jego znaczenie."
        },
        {
          "type": "paragraph",
          "number": 67,
          "content": "W historii zdarzały się tak zwane objawienia prywatne; niektóre z nich zostały uznane przez autorytet Kościoła. Nie należą one jednak do depozytu wiary. Ich rolą nie jest \"ulepszanie\" czy \"uzupełnianie\" ostatecznego Objawienia Chrystusa, lecz pomoc w pełniejszym przeżywaniu go w jakiejś epoce historycznej. Zmysł wiary wiernych, kierowany przez Urząd Nauczycielski Kościoła, umie rozróżniać i przyjmować to, co w tych objawieniach stanowi autentyczne wezwanie Chrystusa lub świętych skierowane do Kościoła.\r\nWiara chrześcijańska nie może przyjąć \"objawień\" zmierzających do przekroczenia czy poprawienia Objawienia, którego Chrystus jest wypełnieniem. Chodzi w tym wypadku o pewne religie niechrześcijańskie, a także o pewne ostatnio powstałe sekty, które opierają się na takich \"objawieniach\""
        },
        {
          "type": "label",
          "content": "W skrócie"
        },
        {
          "type": "paragraph",
          "number": 68,
          "content": "Bóg z miłości objawił się i udzielił człowiekowi. Przynosi w ten sposób ostateczną i przeobfitą odpowiedź na pytania, jakie stawia sobie człowiek o sens i cel swego życia."
        },
        {
          "type": "paragraph",
          "number": 69,
          "content": "Bóg objawił się człowiekowi, odsłaniając przed nim stopniowo swoją tajemnicę przez czyny i przez słowa."
        },
        {
          "type": "paragraph",
          "number": 70,
          "content": "Poza świadectwem, jakie Bóg daje o sobie w rzeczach stworzonych, objawił On siebie samego naszym pierwszym rodzicom. Mówił do nich, a po upadku obiecał im zbawienie i ofiarował swoje przymierze."
        },
        {
          "type": "paragraph",
          "number": 71,
          "content": "Bóg zawarł wieczne przymierze z Noem i wszystkimi istotami żyjącymi. Będzie ono trwało, dopóki trwa świat."
        },
        {
          "type": "paragraph",
          "number": 72,
          "content": "Bóg wybrał Abrahama i zawarł przymierze z nim i jego potomstwem. Uformował z niego swój lud, któremu przez Mojżesza objawił swoje Prawo. Przez proroków przygotowywał ten lud na przyjęcie zbawienia przeznaczonego dla całego rodzaju ludzkiego."
        },
        {
          "type": "paragraph",
          "number": 73,
          "content": "Bóg objawił się w pełni, posyłając swego Syna, w którym ustanowił wieczne Przymierze. Jest On ostatecznym Słowem Ojca; nie będzie już po Nim innego objawienia."
        },
        {
          "type": "article",
          "content": "Artykuł drugi\nPRZEKAZYWANIE OBJAWIENIA BOŻEGO"
        },
        {
          "type": "paragraph",
          "number": 74,
          "content": "Bóg \"pragnie, by wszyscy ludzie zostali zbawieni i doszli do poznania prawdy\" (1 Tm 2, 4), czyli Chrystusa Jezusa. Jest więc konieczne, by Chrystus był głoszony wszystkim narodom i wszystkim ludziom, i by w ten sposób Objawienie docierało aż na krańce świata."
        },
        {
          "type": "comment",
          "content": "Bóg najłaskawiej postanowił, aby to, co dla zbawienia wszystkich narodów objawił, pozostało na zawsze zachowane w całości i przekazywane było wszystkim pokoleniom."
        },
        {
          "type": "label",
          "content": "I. Tradycja apostolska"
        },
        {
          "type": "paragraph",
          "number": 75,
          "content": "\"Chrystus Pan, w którym całe Objawienie Boga najwyższego znajduje swe dopełnienie, polecił Apostołom, by Ewangelię przyobiecaną przedtem przez Proroków, którą sam wypełnił i ustami własnymi obwieścił, głosili wszystkim, jako źródło wszelkiej prawdy zbawiennej i normy moralnej, przekazując im dary Boże\""
        },
        {
          "type": "label",
          "content": "Przepowiadanie apostolskie..."
        },
        {
          "type": "paragraph",
          "number": 76,
          "content": "Przekazywanie Ewangelii, zgodnie z nakazem Pana, dokonuje się dwoma sposobami:\r\nUstnie: za pośrednictwem \"Apostołów, którzy nauczaniem ustnym, przykładami i instytucjami przekazali to, co otrzymali z ust Chrystusa, z Jego zachowania się i czynów, albo czego nauczyli się od Ducha Świętego\";\r\nPisemnie: \"przez tych Apostołów i mężów apostolskich, którzy wspierani natchnieniem tegoż Ducha Świętego, na piśmie utrwalili wieść o zbawieniu ...kontynuowane przez sukcesję apostolską"
        },
        {
          "type": "paragraph",
          "number": 77,
          "content": "Aby Ewangelia była zawsze w swej całości i żywotności w Kościele zachowywana, zostawili apostołowie biskupów jako następców swoich «przekazując im swoje stanowisko nauczycielskie». Rzeczywiście, \"nauczanie apostolskie, które w szczególny sposób wyrażone jest w księgach natchnionych, miało być zachowane w ciągłym następstwie aż do czasów ostatecznych"
        },
        {
          "type": "paragraph",
          "number": 78,
          "content": "To żywe przekazywanie, wypełniane w Duchu Świętym, jest nazywane Tradycją w odróżnieniu od Pisma świętego, z którym jednak jest ściśle powiązane. Przez Tradycję \"Kościół w swej nauce, w swym życiu i kulcie uwiecznia i przekazuje wszystkim pokoleniom to wszystko, czym on jest, i to wszystko, w co wierzy. \"Wypowiedzi Ojców świętych świadczą o obecności tej życiodajnej Tradycji, której bogactwa przelewają się w działalność i życie wierzącego i modlącego się Kościoła"
        },
        {
          "type": "paragraph",
          "number": 79,
          "content": "W ten sposób udzielanie się Ojca, którego dokonał On przez swoje Słowo w Duchu Świętym, pozostaje obecne i aktywne w Kościele: \"Bóg, który niegdyś przemówił, rozmawia bez przerwy z Oblubienicą swego Syna ukochanego, a Duch Święty, przez którego żywy głos Ewangelii rozbrzmiewa w Kościele, a przez Kościół w świecie, wprowadza wiernych we wszelką prawdę oraz sprawia, że słowo Chrystusowe obficie w nich mieszka"
        },
        {
          "type": "label",
          "content": "II. Relacja między Tradycją i Pismem świętym"
        },
        {
          "type": "label",
          "content": "Wspólne źródło..."
        },
        {
          "type": "paragraph",
          "number": 80,
          "content": "\"Tradycja święta i Pismo święte ściśle się z sobą łączą i komunikują... wypływając z tego samego źródła Bożego, zrastają się jakoś w jedno i zdążają do tego samego celu. Tradycja i Pismo święte uobecniają i ożywiają w Kościele misterium Chrystusa, który obiecał pozostać ze swoimi \"przez wszystkie dni, aż do skończenia świata\" (Mt 28, 20)."
        },
        {
          "type": "label",
          "content": "...dwóch różnych sposobów przekazywania"
        },
        {
          "type": "paragraph",
          "number": 81,
          "content": "Pismo święte jest mową Bożą, utrwaloną pod natchnieniem Ducha Świętego na piśmie.\r\nŚwięta Tradycja słowo Boże przez Chrystusa Pana i Ducha Świętego powierzone Apostołom przekazuje w całości ich następcom, by oświeceni Duchem Prawdy, wiernie je w swym nauczaniu zachowywali, wyjaśniali i rozpowszechniali\"."
        },
        {
          "type": "paragraph",
          "number": 82,
          "content": "Wynika z tego, że Kościół, któremu zostało powierzone przekazywanie i interpretowanie Objawienia, \"osiąga pewność swoją co do wszystkich spraw objawionych nie przez samo Pismo święte. Toteż obydwoje należy z równym uczuciem czci i poważania przyjmować i mieć w poszanowaniu"
        },
        {
          "type": "paragraph",
          "number": 83,
          "content": "Tradycja apostolska, o której tu mówimy, pochodzi od Apostołów i przekazuje to, co oni otrzymali z nauczania i przykładu Jezusa, oraz to, czego nauczył ich Duch Święty. Pierwsze pokolenie chrześcijan nie miało jeszcze spisanego Nowego Testamentu; sam Nowy Testament poświadcza więc proces żywej Tradycji.\r\nOd Tradycji apostolskiej należy odróżnić \"tradycje\" teologiczne, dyscyplinarne, liturgiczne i pobożnościowe, jakie uformowały się w ciągu wieków w Kościołach lokalnych. Stanowią one szczególne formy, przez które wielka Tradycja wyraża się stosownie do różnych miejsc i różnych czasów. W jej świetle mogą one być podtrzymywane, modyfikowane lub nawet odrzucane pod przewodnictwem Urzędu Nauczycielskiego Kościoła."
        },
        {
          "type": "label",
          "content": "III. Interpretacja depozytu wiary"
        },
        {
          "type": "label",
          "content": "Depozyt wiary powierzony całemu Kościołowi"
        },
        {
          "type": "paragraph",
          "number": 84,
          "content": "\"Święty depozyt wiary (depositum fidei), zawarty w świętej Tradycji i Piśmie świętym, został powierzony przez Apostołów wspólnocie Kościoła. \"Na nim polegając, cały lud święty zjednoczony ze swymi pasterzami trwa stale w nauce Apostołów, we wspólnocie braterskiej, w łamaniu chleba i w modlitwach, tak iż szczególna zaznacza się jednomyślność przełożonych i wiernych w zachowywaniu przekazanej wiary, w praktykowaniu jej i wyznawaniu."
        },
        {
          "type": "label",
          "content": "Urząd Nauczycielski Kościoła"
        },
        {
          "type": "paragraph",
          "number": 85,
          "content": "\"Zadanie autentycznej interpretacji słowa Bożego, spisanego czy przekazanego przez Tradycję, powierzone zostało samemu tylko żywemu Urzędowi Nauczycielskiemu Kościoła, który autorytatywnie działa w imieniu Jezusa Chrystusa, to znaczy biskupom w komunii z następcą Piotra, Biskupem Rzymu."
        },
        {
          "type": "paragraph",
          "number": 86,
          "content": "\"Urząd ten Nauczycielski nie jest ponad słowem Bożym, lecz jemu służy, nauczając tylko tego, co zostało przekazane. Z rozkazu Bożego i przy pomocy Ducha Świętego słucha on pobożnie słowa Bożego, święcie go strzeże i wiernie wyjaśnia. I wszystko, co podaje do wierzenia jako objawione przez Boga, czerpie z tego jednego depozytu wiary\""
        },
        {
          "type": "paragraph",
          "number": 87,
          "content": "Pamiętając o słowach Chrystusa skierowanych do Apostołów: \"Kto was słucha, Mnie słucha\" (Łk 10, 16) 52 , wierni z uległością przyjmują nauczanie i wskazania, które są im przekazywane w różnych formach przez ich pasterzy."
        },
        {
          "type": "label",
          "content": "Dogmaty wiary"
        },
        {
          "type": "paragraph",
          "number": 88,
          "content": "Urząd Nauczycielski Kościoła w pełni angażuje władzę otrzymaną od Chrystusa, gdy definiuje dogmaty, to znaczy, gdy w formie zobowiązującej lud chrześcijański do nieodwołalnego przylgnięcia przez wiarę przedkłada prawdy zawarte w Objawieniu Bożym lub kiedy proponuje w sposób definitywny prawdy, mające z nim konieczny związek"
        },
        {
          "type": "paragraph",
          "number": 89,
          "content": "Między naszym życiem duchowym i dogmatami istnieje organiczna więź. Dogmaty są światłem na drodze naszej wiary; oświecają ją i nadają jej pewność. I na odwrót, jeśli nasze życie jest prawe, to nasz rozum i nasze serce są otwarte na przyjęcie światła dogmatów wiary"
        },
        {
          "type": "paragraph",
          "number": 90,
          "content": "Wzajemne związki i spójność dogmatów można odnaleźć w całości Objawienia tajemnicy Chrystusa.  Trzeba bowiem pamiętać, że \"różnorodność ich związków z podstawami wiary chrześcijańskiej wyznacza porządek, czyli «hierarchię» prawd nauki katolickiej\""
        },
        {
          "type": "label",
          "content": "Nadprzyrodzony zmysł wiary"
        },
        {
          "type": "paragraph",
          "number": 91,
          "content": "Wszyscy wierni uczestniczą w zrozumieniu i przekazywaniu prawdy objawionej. Otrzymali oni namaszczenie od Ducha Świętego, który ich poucza i prowadzi do całej prawdy"
        },
        {
          "type": "paragraph",
          "number": 92,
          "content": "\"Ogół wiernych... nie może zbłądzić w wierze i tę szczególną swoją właściwość ujawnia przez nadprzyrodzony zmysł wiary całego ludu, gdy «poczynając od biskupów aż po ostatniego z wiernych świeckich» ujawnia on swą powszechną zgodność w sprawach wiary i obyczajów\""
        },
        {
          "type": "paragraph",
          "number": 93,
          "content": "\"Dzięki owemu zmysłowi wiary, wzbudzonemu i podtrzymywanemu przez Ducha Prawdy, Lud Boży pod przewodem świętego Urzędu Nauczycielskiego... niezachwianie trwa przy wierze raz podanej świętym; wnika w nią głębiej z pomocą słusznego osądu i w sposób pewniejszy stosuje ją w życiu\""
        },
        {
          "type": "label",
          "content": "Wzrost w rozumieniu wiary"
        },
        {
          "type": "paragraph",
          "number": 94,
          "content": "Dzięki pomocy Ducha Świętego w życiu Kościoła może wzrastać rozumienie zarówno rzeczywistości, jak też słów depozytu wiary:\r\n- przez \"kontemplację oraz dociekanie wiernych, którzy rozważają je w swoim sercu\", szczególnie przez \"dociekania teologiczne, które zmierzają do coraz głębszego poznania prawdy objawionej\" 61;\r\n- przez głębokie rozumienie \"spraw duchowych\", których doświadczają wierzący; Divina eloquia cum legente crescunt - \"Słowa Boże wzrastają wraz z tym, kto je czyta\";\r\n- przez \"nauczanie tych, którzy wraz z sukcesją biskupią otrzymali niezawodny charyzmat prawdy\""
        },
        {
          "type": "paragraph",
          "number": 95,
          "content": "\"Jasne więc jest, że święta Tradycja, Pismo święte i Urząd Nauczycielski Kościoła, wedle najmądrzejszego postanowienia Bożego, tak ściśle ze sobą się łączą i zespalają, że jedno bez pozostałych nie może istnieć, a wszystkie te czynniki razem, każdy na swój sposób, pod natchnieniem jednego Ducha Świętego przyczyniają się skutecznie do zbawienia dusz\""
        },
        {
          "type": "label",
          "content": "W skrócie"
        },
        {
          "type": "paragraph",
          "number": 96,
          "content": "To, co Chrystus powierzył Apostołom, przekazali oni przez swoje przepowiadanie i pisma, pod natchnieniem Ducha Świętego, wszystkim pokoleniom, aż do chwalebnego powrotu Chrystusa."
        },
        {
          "type": "paragraph",
          "number": 97,
          "content": "\"Święta Tradycja i Pismo święte stanowią jeden święty depozyt słowa Bożego\", w którym - jak w zwierciadle - Kościół pielgrzymujący kontempluje Boga, źródło wszystkich swoich bogactw."
        },
        {
          "type": "paragraph",
          "number": 98,
          "content": "\"Kościół w swojej nauce, w swoim życiu i kulcie uwiecznia i przekazuje wszystkim pokoleniom to wszystko, czym on jest, i to wszystko, w co wierzy\"."
        },
        {
          "type": "paragraph",
          "number": 99,
          "content": "Dzięki nadprzyrodzonemu zmysłowi wiary cały Lud Boży nieustannie przyjmuje dar Objawienia Bożego, wnika w nie coraz głębiej i coraz pełniej nim żyje."
        },
        {
          "type": "paragraph",
          "number": 100,
          "content": "Zadanie autentycznej interpretacji słowa Bożego zostało powierzone samemu Urzędowi Nauczycielskiemu Kościoła, papieżowi i biskupom pozostającym w komunii z nim."
        },
        {
          "type": "article",
          "content": "Artykuł trzeci\nPISMO ŚWIĘTE"
        },
        {
          "type": "label",
          "content": "I. Chrystus - jedyne Słowo Pisma świętego"
        },
        {
          "type": "paragraph",
          "number": 101,
          "content": "Bóg, zstępując w swej dobroci, by objawić się ludziom, przemawia do nich ludzkimi słowami: \"Słowa Boże, wyrażone językami ludzkimi, upodobniły się do mowy ludzkiej, jak niegdyś Słowo Ojca Przedwiecznego, przyjąwszy słabe ciało ludzkie, upodobniło się do ludzi\""
        },
        {
          "type": "paragraph",
          "number": 102,
          "content": "Przez wszystkie słowa Pisma świętego Bóg wypowiada tylko jedno Słowo, swoje jedyne Słowo, w którym wypowiada się cały"
        },
        {
          "type": "comment",
          "content": "Pamiętajcie, że to samo Słowo Boże rozciąga się na wszystkie księgi, że to samo Słowo rozbrzmiewa na ustach wszystkich świętych pisarzy. To Słowo, które było na początku u Boga, nie potrzebuje sylab, ponieważ nie jest zależne od czasu ."
        },
        {
          "type": "paragraph",
          "number": 103,
          "content": "Z tego powodu Kościół zawsze czcił Pismo święte, podobnie jak czci Ciało Pana. Nie przestaje ukazywać wiernym Chleba życia branego ze stołu Słowa Bożego i Ciała Chrystusa"
        },
        {
          "type": "paragraph",
          "number": 104,
          "content": "W Piśmie świętym Kościół nieustannie znajduje swój pokarm i swoją moc, ponieważ przyjmuje w nim nie tylko słowo ludzkie, ale to, czym jest ono rzeczywiście: Słowo Boże. \"W księgach świętych Ojciec, który jest w niebie, spotyka się miłościwie ze swymi dziećmi i prowadzi z nimi rozmowę\""
        },
        {
          "type": "label",
          "content": "II. Natchnienie i prawda Pisma świętego"
        },
        {
          "type": "paragraph",
          "number": 105,
          "content": "Bóg jest Autorem Pisma świętego. \"Prawdy przez Boga objawione, które są zawarte i wyrażone w Piśmie świętym, spisane zostały pod natchnieniem Ducha Świętego.\r\nŚwięta Matka Kościół uważa, na podstawie wiary apostolskiej, księgi tak Starego, jak Nowego Testamentu w całości, ze wszystkimi ich częściami za święte i kanoniczne, dlatego że, spisane pod natchnieniem Ducha Świętego, Boga mają za Autora i jako takie zostały Kościołowi przekazane\" "
        },
        {
          "type": "paragraph",
          "number": 106,
          "content": "Bóg natchnął ludzkich autorów ksiąg świętych. \"Do sporządzenia ksiąg świętych Bóg wybrał ludzi, którymi posłużył się jako używającymi swoich zdolności i sił, by dzięki Jego działaniu w nich i przez nich oni sami jako prawdziwi autorzy przekazali na piśmie to wszystko, i tylko to, czego On chciał\""
        },
        {
          "type": "paragraph",
          "number": 107,
          "content": "Księgi natchnione nauczają prawdy. \"Ponieważ wszystko, co twierdzą autorzy natchnieni, czyli hagiografowie, powinno być uważane za stwierdzone przez Ducha Świętego, należy zatem uznawać, że księgi biblijne w sposób pewny, wiernie i bez błędu uczą prawdy, jaka z woli Bożej miała być przez Pismo święte utrwalona dla naszego zbawienia\""
        },
        {
          "type": "paragraph",
          "number": 108,
          "content": "Wiara chrześcijańska nie jest jednak \"religią Księgi\". Chrześcijaństwo jest religią \"Słowa\" Bożego: \"Słowa nie spisanego, lecz Słowa Wcielonego i żywego\". Aby słowa Pisma świętego nie pozostawały martwą literą, trzeba, by Chrystus, wieczne Słowo Boga żywego, przez Ducha Świętego oświecił nasze umysły, abyśmy \"rozumieli Pisma\"(Łk 24,45)."
        },
        {
          "type": "label",
          "content": "III. Duch Święty - \"Interpretator\" Pisma świętego"
        },
        {
          "type": "paragraph",
          "number": 109,
          "content": "W Piśmie świętym Bóg mówi do człowieka w sposób ludzki. Aby dobrze interpretować Pismo święte, trzeba więc zwracać uwagę na to, co autorzy ludzcy rzeczywiście zamierzali powiedzieć i co Bóg chciał nam ukazać przez ich słowa"
        },
        {
          "type": "paragraph",
          "number": 110,
          "content": "W celu zrozumienia intencji autorów świętych trzeba uwzględnić okoliczności ich czasu i kultury, \"rodzaje literackie\" używane w danej epoce, a także przyjęte sposoby myślenia, mówienia i opowiadania. Inaczej bowiem ujmuje się i wyraża prawdę w różnego rodzaju tekstach historycznych, prorockich, poetyckich czy w innych rodzajach literackich "
        },
        {
          "type": "paragraph",
          "number": 111,
          "content": "Ponieważ Pismo święte jest natchnione, istnieje druga zasada poprawnej interpretacji, nie mniej ważna niż poprzednia, bez której Pismo święte byłoby martwą literą: \"Pismo święte powinno być czytane i interpretowane w tym samym Duchu, w jakim zostało napisane\".\r\nSobór Watykański II wskazuje na trzy kryteria interpretacji Pisma świętego, odpowiadające Duchowi, który je natchnął"
        },
        {
          "type": "paragraph",
          "number": 112,
          "content": " 1. Zwracać uwagę przede wszystkim na \"treść i jedność całego Pisma świętego\". Jakkolwiek byłyby zróżnicowane księgi, z których składa się Pismo święte, to jest ono jednak jedno ze względu na jedność Bożego zamysłu, którego Jezus Chrystus jest ośrodkiem i sercem, otwartym po wypełnieniu Jego Paschy:"
        },
        {
          "type": "comment",
          "content": "Serce Chrystusa oznacza Pismo święte, które pozwala poznać serce Chrystusa. Przed męką serce Chrystusa było zamknięte, ponieważ Pismo święte było niejasne. Pismo święte zostało otwarte po męce, by ci, którzy je teraz rozumieją, wiedzieli i rozeznawali, w jaki sposób powinny być interpretowane proroctwa"
        },
        {
          "type": "paragraph",
          "number": 113,
          "content": "2. Czytać Pismo święte w \"żywej Tradycji całego Kościoła\". Według powiedzenia Ojców Kościoła, Sacra Scriptura principalius est in corde Ecclesiae et quam in materialibus instrumentis scripta - \"Pismo święte jest bardziej wypisane na sercu Kościoła niż na pergaminie\". Istotnie, Kościół nosi w swojej Tradycji żywą pamięć słowa Bożego, a Duch Święty przekazuje mu duchową interpretację Pisma świętego (secundum spiritualem sensum quem Spiritus donat Ecclesiae \"według sensu duchowego, który Duch daje Kościołowi\""
        },
        {
          "type": "paragraph",
          "number": 114,
          "content": "3. Uwzględniać \"analogię wiary\". Przez \"analogię wiary\" rozumiemy spójność prawd wiary między sobą i w całości planu Objawienia."
        },
        {
          "type": "label",
          "content": "Różne sensy Pisma świętego"
        },
        {
          "type": "paragraph",
          "number": 115,
          "content": "Według starożytnej tradycji można wyróżnić dwa rodzaje sensu Pisma świętego: dosłowny i duchowy; sens duchowy dzieli się jeszcze na sens alegoryczny, moralny i anagogiczny. Ścisła zgodność między tymi czterema rodzajami sensu zapewnia całe jego bogactwo w żywej lekturze Pisma świętego w Kościele:"
        },
        {
          "type": "paragraph",
          "number": 116,
          "content": "Sens dosłowny. Jest to sens oznaczany przez słowa Pisma świętego i odkrywany przez egzegezę, która opiera się na zasadach poprawnej interpretacji. Omnes sensus (sc. sacrae Scripturae) fundentur super unum, scilicetlitteralem - \"Wszystkie rodzaje sensu Pisma świętego powinny się opierać na sensie dosłownym\""
        },
        {
          "type": "paragraph",
          "number": 117,
          "content": "Sens duchowy. Ze względu na jedność zamysłu Bożego nie tylko tekst Pisma świętego, lecz także rzeczywistości i wydarzenia, o których mówi, mogą być znakami1.\r\n1.Sens alegoryczny. Możemy osiągnąć głębsze zrozumienie wydarzeń, poznając ich znaczenie w Chrystusie. Na przykład przejście przez Morze Czerwone jest znakiem zwycięstwa Chrystusa, a przez to także znakiem chrztu.\r\n2. Sens moralny. Wydarzenia opowiadane w Piśmie świętym powinny prowadzić nas do prawego postępowania. Zostały zapisane \"ku pouczeniu nas\" (1 Kor 10, 11).\r\n3. Sens anagogiczny. Możemy widzieć pewne rzeczywistości i wydarzenia w ich znaczeniu wiecznym; prowadzą nas (gr. anagoge) do naszej Ojczyzny. W ten sposób Kościół na ziemi jest znakiem Jeruzalem niebieskiego."
        },
        {
          "type": "paragraph",
          "number": 118,
          "content": "Średniowieczny dwuwiersz streszcza znaczenie czterech sensów:\r\n\r\nLittera gesta docet, quid credas allegoria,\r\nMoralis quid agas, guo tendas anagogia.\r\nSens dosłowny poucza o wydarzeniach, alegoria o tym, w co należy wierzyć,\r\nsens moralny mówi, co należy czynić, anagogia - do czego dążyć."
        },
        {
          "type": "paragraph",
          "number": 119,
          "content": "\"Zadaniem egzegetów jest pracować według tych zasad nad głębszym zrozumieniem i wyjaśnieniem sensu Pisma świętego, aby dzięki badaniu przygotowawczemu sąd Kościoła nabywał dojrzałości. Albowiem wszystko to, co dotyczy sposobu interpretowania Pisma świętego, podlega ostatecznie sądowi Kościoła, który ma od Boga polecenie i posłannictwo strzeżenia i wyjaśniania słowa Bożego\"."
        },
        {
          "type": "comment",
          "content": "Ego vero Evangelio non crederem, nisi me catholicae Ecclesiae commoveret auctoritas - Nie wierzyłbym Ewangelii, gdyby nie skłaniał mnie do tego autorytet Kościoła katolickiego."
        },
        {
          "type": "label",
          "content": "IV. Kanon Pisma świętego"
        },
        {
          "type": "paragraph",
          "number": 120,
          "content": "Tradycja apostolska pozwoliła Kościołowi rozpoznać, jakie pisma powinny być zaliczone do ksiąg świętych. Pełna ich lista została nazwana \"kanonem\" Pisma świętego. Składa się on z 46 ksiąg Starego Testamentu (45, jeśli Księgę Jeremiasza i Lamentacje liczy się razem) i 27 ksiąg Nowego Testamentu:"
        },
        {
          "type": "comment",
          "content": "Stary Testament: Księga Rodzaju, Wyjścia, Kapłańska, Liczb, Powtórzonego Prawa, Jozuego, Sędziów, Rut, dwie Księgi Samuela, dwie Księgi Królewskie, dwie Księgi Kronik, Księga Ezdrasza, Nehemiasza, Tobiasza, Judyty, Estery, dwie Księgi Machabejskie, Księga Hioba, Psalmów, Przysłów, Koheleta (Eklezjastesa), Pieśń nad pieśniami, Księga Mądrości, Mądrość Syracha (Eklezjastyk), Księga Izajasza, Jeremiasza, Lamentacje, Księga Barucha, Ezechiela, Daniela, Ozeasza, Joela, Amosa, Abdiasza, Jonasza, Micheasza, Nahuma, Habakuka, Sofoniasza, Aggeusza, Zachariasza, Malachiasza;\r\n\r\nNowy Testament: Ewangelie według: św. Mateusza, św. Marka, św. Łukasza, św. Jana, Dzieje Apostolskie, Listy św. Pawła: do Rzymian, dwa Listy do Koryntian, do Galatów, Efezjan, Filipian, Kolosan, dwa Listy do Tesaloniczan, dwa Listy do Tymoteusza, Tytusa, Filemona, List do Hebrajczyków, List św. Jakuba, dwa Listy św. Piotra, trzy Listy św. Jana, List św. Judy, Apokalipsa."
        },
        {
          "type": "label",
          "content": "Stary Testament"
        },
        {
          "type": "paragraph",
          "number": 121,
          "content": "Stary Testament jest nieodłączną częścią Pisma świętego. Jego księgi są natchnione przez Boga i zachowują trwałą wartość, ponieważ Stare Przymierze nigdy nie zostało odwołane."
        },
        {
          "type": "paragraph",
          "number": 122,
          "content": "Istotnie, ekonomia Starego Testamentu była przede wszystkim ukierunkowana na przygotowanie przyjścia Chrystusa, Odkupiciela świata. Chociaż księgi Starego Testamentu zawierają także \"sprawy niedoskonałe i przemijające\", świadczą o Boskiej pedagogii zbawczej miłości Boga. Znajdują się w nich \"wzniosłe nauki o Bogu oraz zbawienna mądrość co do życia człowieka i przedziwny skarbiec modlitwy, w którym wreszcie utajona jest tajemnica naszego zbawienia\""
        },
        {
          "type": "paragraph",
          "number": 123,
          "content": "Chrześcijanie czczą Stary Testament jako prawdziwe słowo Boże. Kościół zawsze z mocą przeciwstawiał się idei odrzucenia Starego Testamentu pod pretekstem, że Nowy Testament doprowadził do jego przedawnienia (marcjonizm)."
        },
        {
          "type": "label",
          "content": "Nowy Testament"
        },
        {
          "type": "paragraph",
          "number": 124,
          "content": "\"Słowo Boże, które jest mocą Bożą ku zbawieniu każdego wierzącego, w pismach Nowego Testamentu znamienitym sposobem jest uobecnione i okazuje swoją siłę\" 98. Pisma te przekazują nam ostateczną prawdę Objawienia Bożego. Ich centralnym przedmiotem jest Jezus Chrystus, wcielony Syn Boży, Jego czyny, Jego nauczanie, Jego męka i Jego zmartwychwstanie, a także początki Jego Kościoła pod działaniem Ducha Świętego."
        },
        {
          "type": "paragraph",
          "number": 125,
          "content": "Ewangelie są sercem całego Pisma świętego, \"są bowiem głównym świadectwem życia i nauki Słowa Wcielonego, naszego Zbawiciela\"."
        },
        {
          "type": "paragraph",
          "number": 126,
          "content": "W formowaniu Ewangelii można wyróżnić trzy etapy:\r\n1. Życie i nauczanie Jezusa. Kościół stanowczo utrzymuje, że cztery Ewangelie, \"których historyczność bez wahania stwierdza, podają wiernie to, co Jezus, Syn Boży, żyjąc wśród ludzi, dla wiecznego ich zbawienia rzeczywiście uczynił i czego uczył aż do dnia, w którym został wzięty do nieba\".\r\n2. Tradycja ustna. \"(Następnie) Apostołowie po wniebowstąpieniu Pana to, co On powiedział i czynił, przekazali słuchaczom w pełniejszym zrozumieniu, którym cieszyli się, pouczeni chwalebnymi wydarzeniami życia Jezusa oraz światłem Ducha Prawdy oświeceni\".\r\n3. Spisanie Ewangelii. \"Święci autorzy napisali cztery Ewangelie, wybierając niektóre z wielu wiadomości przekazanych ustnie lub pisemnie; ujmując pewne rzeczy syntetycznie lub objaśniając, przy uwzględnieniu sytuacji Kościołów; zachowując wreszcie formę przepowiadania, ale zawsze tak, aby nam przekazać szczerą prawdę o Jezusie\" "
        },
        {
          "type": "paragraph",
          "number": 127,
          "content": "Ewangelia w poczwórnej formie zajmuje w Kościele wyjątkowe miejsce; świadczy o tym cześć, jaką otacza ją liturgia, i nieporównany wpływ, jaki zawsze wywierała na świętych:\r\n\r\nNie ma takiej nauki, która byłaby lepsza, cenniejsza i wspanialsza niż tekst Ewangelii. Rozważajcie i zachowujcie to, czego nasz Pan i Nauczyciel, Jezus Chrystus, nauczał przez swoje słowa i co wypełniał przez swoje czyny.\r\n\r\nW czasie moich modlitw zatrzymuję się przede wszystkim przy Ewangelii; w niej znajduję wszystko, co konieczne dla mojej biednej duszy. Odkrywam w niej ciągle nowe światła, ukryty mistyczny sen."
        },
        {
          "type": "label",
          "content": "Jedność Starego i Nowego Testamentu"
        },
        {
          "type": "paragraph",
          "number": 128,
          "content": "Kościół już w czasach apostolskich, a potem nieustannie w swojej Tradycji, wyjaśniał jedność planu Bożego w dwóch Testamentach za pośrednictwem typologii. Rozpoznaje ona w dziełach Bożych Starego Testamentu figury tego, czego Bóg dokonał w pełni czasów w Osobie swego wcielonego Syna."
        },
        {
          "type": "paragraph",
          "number": 129,
          "content": "Chrześcijanie czytają więc Stary Testament w świetle Chrystusa, który umarł i zmartwychwstał. Ta lektura typologiczna ukazuje niewyczerpaną treść Starego Testamentu. Nie pozwala ona zapomnieć, że Stary Testament zachowuje własną wartość Objawienia, potwierdzonego na nowo przez samego naszego Pana. Zresztą także Nowy Testament wymaga, by był czytany w świetle Starego. Czyniła to nieustannie pierwotna katecheza chrześcijańska. Według starożytnego powiedzenia, \"Nowy Testament jest ukryty w Starym, natomiast Stary znajduje wyjaśnienie w Nowym\" - Novum in Vetere latet et in Novo Vetus patet."
        },
        {
          "type": "paragraph",
          "number": 130,
          "content": "Typologia oznacza dynamizm zmierzający do wypełnienia planu Bożego, gdy Bóg będzie \"wszystkim we wszystkich\" (1 Kor 15, 28). Tak więc na przykład powołanie patriarchów i Wyjście z Egiptu nie tracą własnej wartości w planie Bożym, ponieważ są równocześnie jego pośrednimi etapami."
        },
        {
          "type": "label",
          "content": "V. Pismo święte w życiu Kościoła"
        },
        {
          "type": "paragraph",
          "number": 131,
          "content": "\"Tak wielka tkwi w słowie Bożym moc i potęga, że jest ono dla Kościoła podporą i siłą żywotną, a dla synów Kościoła utwierdzeniem wiary, pokarmem duszy oraz źródłem czystym i stałym życia duchowego\" 108. \"Wierni Chrystusowi powinni mieć szeroki dostęp do Pisma świętego\" "
        },
        {
          "type": "paragraph",
          "number": 132,
          "content": "\"Niech przeto studium Pisma świętego będzie jakby duszą teologii świętej. Tymże słowem Pisma świętego żywi się również korzystnie i święcie się przez nie rozwija posługa słowa, czyli kaznodziejstwo, katecheza i wszelkie nauczanie chrześcijańskie, w którym homilia liturgiczna winna mieć szczególne miejsce\""
        },
        {
          "type": "paragraph",
          "number": 133,
          "content": "Kościół \"usilnie i szczególnie upomina wszystkich wiernych... aby przez częste czytanie Pisma świętego nabywali «najwyższą wartość poznania Chrystusa Jezusa» (Flp 3, 8). «Nieznajomość Pisma Świętego jest nieznajomością Chrystusa» (św. Hieronim)\""
        },
        {
          "type": "label",
          "content": "W skrócie"
        },
        {
          "type": "paragraph",
          "number": 134,
          "content": "Omnis Scriptura divina unus liber est, et hic unus liber est Christus, \"quia omnis Scriptura divina de Christo loquitur, et omnis Scriptura divina in Christo impletur\" - Całe Pismo święte jest jedną księgą, a tą jedną księgą jest Chrystus, \"ponieważ całe Pismo święte mówi o Chrystusie i całe Pismo święte wypełnia się w Chrystusie\" "
        },
        {
          "type": "paragraph",
          "number": 135,
          "content": "Pismo święte zawiera słowo Boże, a ponieważ jest natchnione, jest prawdziwie słowem Bożym"
        },
        {
          "type": "paragraph",
          "number": 136,
          "content": "Bóg jest Autorem Pisma świętego, ponieważ natchnął jego ludzkich autorów; On działa w nich i przez nich. W ten sposób zapewnia nas, że ich pisma bezbłędnie nauczają prawdy zbawczej"
        },
        {
          "type": "paragraph",
          "number": 137,
          "content": "Interpretacja Pism natchnionych powinna przede wszystkim zwracać uwagę na to, co Bóg przez świętych autorów pragnie objawić dla naszego zbawienia. \"To, co pochodzi od Ducha, nie może być w pełni zrozumiane inaczej, jak tylko przez działanie tego samego Ducha\""
        },
        {
          "type": "paragraph",
          "number": 138,
          "content": "Kościół przyjmuje i czci jako natchnione 46 ksiąg Starego Testamentu i 27 ksiąg Nowego Testamentu."
        },
        {
          "type": "paragraph",
          "number": 139,
          "content": "Cztery Ewangelie zajmują centralne miejsce, ponieważ ich ośrodkiem jest Jezus Chrystus."
        },
        {
          "type": "paragraph",
          "number": 140,
          "content": "Jedność obu Testamentów wynika z jedności zamysłu Boga i Jego Objawienia. Stary Testament przygotowuje Nowy, a Nowy wypełnia Stary. Stary i Nowy Testament wyjaśniają się wzajemnie; obydwa są prawdziwym słowem Bożym."
        },
        {
          "type": "paragraph",
          "number": 141,
          "content": "\"Kościół miał zawsze we czci Pisma Boże, podobnie jak samo Ciało Pańskie\". Pismo święte i Ciało Pańskie karmią cale życie chrześcijańskie i kierują nim. \"Twoje słowo jest lampą dla moich stóp i światłem na mojej ścieżce\" (Ps 119, 105)"
        }
      ]
    },
    {
      "name": "Rodział trzeci",
      "index": 4,
      "startNum": 142,
      "endNum": 184,
      "sectionBelonged": "pierwszy",
      "elements": [
        {
          "type": "paragraph",
          "number": 142,
          "content": "Przez swoje Objawienie \"Bóg niewidzialny w nadmiarze swej miłości zwraca się do ludzi jak do przyjaciół i obcuje z nimi, by ich zaprosić do wspólnoty z sobą i przyjąć ich do niej\". Adekwatną odpowiedzią na to zaproszenie jest wiara."
        },
        {
          "type": "paragraph",
          "number": 143,
          "content": "Przez wiarę człowiek poddaje Bogu całkowicie swój rozum i swoją wolę. Całą swoją istotą człowiek wyraża przyzwolenie Bogu Objawicielowi 2. Pismo święte nazywa odpowiedź człowieka objawiającemu się Bogu \"posłuszeństwem wiary\""
        },
        {
          "type": "article",
          "content": "Artykuł pierwszy\nWIERZĘ"
        },
        {
          "type": "label",
          "content": "I. Posłuszeństwo wiary"
        },
        {
          "type": "paragraph",
          "number": 144,
          "content": "Być posłusznym (ob-audire) w wierze oznacza poddać się w sposób wolny usłyszanemu słowu, ponieważ jego prawda została zagwarantowana przez Boga, który jest samą Prawdą. Wzorem tego posłuszeństwa, proponowanym nam przez Pismo święte, jest Abraham. Dziewica Maryja jest jego najdoskonalszym urzeczywistnieniem."
        },
        {
          "type": "label",
          "content": "Abraham - \"ojciec wszystkich wierzących\""
        },
        {
          "type": "paragraph",
          "number": 145,
          "content": "List do Hebrajczyków, głosząc wielką pochwałę wiary przodków, podkreśla w sposób szczególny wiarę Abrahama: \"Przez wiarę ten, którego nazwano Abrahamem, usłuchał (okazał posłuszeństwo) wezwania Bożego, by wyruszyć do ziemi, którą miał objąć w posiadanie. Wyszedł, nie wiedząc, dokąd idzie\" (Hbr 11, 8). Przez wiarę żył jak \"cudzoziemiec\" i \"pielgrzym\" w Ziemi Obiecanej. Przez wiarę Sara otrzymała moc poczęcia syna obietnicy. A w końcu przez wiarę Abraham złożył w ofierze swego jedynego syna."
        },
        {
          "type": "paragraph",
          "number": 146,
          "content": "Abraham urzeczywistnia w ten sposób definicję wiary zawartą w Liście do Hebrajczyków: \"Wiara... jest poręką tych dóbr, których się spodziewamy, dowodem tych rzeczywistości, których nie widzimy\" (Hbr 11, 1). \"Uwierzył Abraham Bogu i zostało mu to poczytane za sprawiedliwość\" (Rz 4, 3). Dzięki tej \"mocnej wierze\" (Rz 4, 20) Abraham stał się \"ojcem wszystkich tych, którzy... wierzą\" (Rz 4, 11. 18)."
        },
        {
          "type": "paragraph",
          "number": 147,
          "content": "Stary Testament jest bogaty w świadectwa takiej wiary. List do Hebrajczyków głosi pochwałę przykładu wiary przodków, którzy \"dzięki niej... otrzymali świadectwo\" (Hbr 11, 2). Jednak \"Bóg... nam lepszy los zgotował\", dał nam łaskę wiary w Jego Syna Jezusa, \"który nam w wierze przewodzi i ją wydoskonala\" (Hbr 11, 40; 12, 2)."
        },
        {
          "type": "label",
          "content": "Maryja - \"Błogosławiona, która uwierzyła\""
        },
        {
          "type": "paragraph",
          "number": 148,
          "content": "Dziewica Maryja urzeczywistnia w sposób najdoskonalszy posłuszeństwo wiary. W wierze przyjmuje Ona zapowiedź i obietnicę przyniesioną przez anioła Gabriela, wierząc, że \"dla Boga... nie ma nic niemożliwego\" (Łk 1, 37), i dając swoje przyzwolenie: \"Oto ja służebnica Pańska, niech mi się stanie według twego słowa!\" (Łk 1, 38). Elżbieta pozdrawia Ją: \"Błogosławiona jesteś, któraś uwierzyła, że spełnią się słowa powiedziane Ci od Pana\" (Łk 1, 45). Z powodu tej wiary wszystkie pokolenia będą Ją nazywały błogosławioną."
        },
        {
          "type": "paragraph",
          "number": 149,
          "content": "Przez całe Jej życie, aż do ostatniej próby 11, gdy Jezus, Jej Syn, umierał na krzyżu, nie zachwiała się wiara Maryi. Maryja nie przestała wierzyć \"w wypełnienie się\" słowa Bożego. Dlatego Kościół czci w Maryi najczystsze wypełnienie wiary."
        },
        {
          "type": "label",
          "content": "II. \"Wiem, komu uwierzyłem\" (2 Tm 1, 12)"
        },
        {
          "type": "label",
          "content": "Wierzyć w jednego Boga"
        },
        {
          "type": "paragraph",
          "number": 150,
          "content": "Wiara jest najpierw osobowym przylgnięciem człowieka do Boga; równocześnie i w sposób nierozdzielny jest ona dobrowolnym uznaniem całej prawdy, którą Bóg objawił. Jako osobowe przylgnięcie człowieka do Boga i uznanie prawdy, którą On objawił, wiara chrześcijańska różni się od wiary w osobę ludzką. Jest więc słuszne i dobre powierzyć się całkowicie Bogu i wierzyć w sposób absolutny w to, co On mówi. Byłoby rzeczą daremną i fałszywą pokładać taką wiarę w stworzeniu."
        },
        {
          "type": "label",
          "content": "Wierzyć w Jezusa Chrystusa, Syna Bożego"
        },
        {
          "type": "paragraph",
          "number": 151,
          "content": "Dla chrześcijanina wiara w Boga jest nieodłączna od wiary w Tego, którego On posłał, \"Jego umiłowanego Syna\", w którym całkowicie sobie upodobał; Bóg polecił nam, aby Go słuchać. Sam Pan mówi do swoich uczniów: \"Wierzycie w Boga? I we Mnie wierzcie!\" (J 14, 1). Możemy wierzyć w Jezusa Chrystusa, ponieważ On jest samym Bogiem, Słowem, które stało się ciałem: \"Boga nikt nigdy nie widział, Ten Jednorodzony Bóg, który jest w łonie Ojca, o Nim pouczył\" (J 1,18). Ponieważ On \"widział Ojca\" (J 6, 46), On sam Go zna i może Go objawić."
        },
        {
          "type": "label",
          "content": "Wierzyć w Ducha Świętego"
        },
        {
          "type": "paragraph",
          "number": 152,
          "content": "Nie można wierzyć w Jezusa Chrystusa, nie mając udziału w Jego Duchu. To właśnie Duch Święty objawia ludziom, kim jest Jezus. Rzeczywiście, nikt \"nie może powiedzieć bez pomocy Ducha Świętego: «Panem jest Jezus»\" (1 Kor 12, 3). \"Duch przenika wszystko, nawet głębokości Boga samego... i tego, co Boskie, nie zna nikt, tylko Duch Boży\" (1 Kor 2, 10-11). Jedynie sam Bóg zna w pełni Boga. Wierzymy w Ducha Świętego, ponieważ jest Bogiem."
        },
        {
          "type": "comment",
          "content": "Kościół nie przestaje wyznawać swojej wiary w jednego Boga, Ojca, Syna i Ducha Świętego."
        },
        {
          "type": "label",
          "content": "III. Charakterystyczne przymioty wiary"
        },
        {
          "type": "label",
          "content": "Wiara jest łaską"
        },
        {
          "type": "paragraph",
          "number": 153,
          "content": "Gdy św. Piotr wyznaje, że Jezus jest Chrystusem, Synem Boga żywego, Jezus mówi do niego, że nie objawiły mu tego \"ciało i krew, lecz Ojciec... który jest w niebie\" (Mt 16, 17). Wiara jest darem Bożym, cnotą nadprzyrodzoną wlaną przez Niego. \"By móc okazać taką wiarę, trzeba mieć łaskę Bożą uprzedzającą i wspomagającą oraz pomoce wewnętrzne Ducha Świętego, który by poruszał serca i do Boga zwracał, otwierał oczy rozumu i udzielał «wszystkim słodyczy w uznawaniu i dawaniu wiary prawdzie»\""
        },
        {
          "type": "label",
          "content": "Wiara jest aktem ludzkim"
        },
        {
          "type": "paragraph",
          "number": 154,
          "content": "Wiara jest możliwa tylko dzięki łasce Bożej i wewnętrznej pomocy Ducha Świętego. Niemniej jednak jest prawdą, że wiara jest aktem autentycznie ludzkim. Okazanie zaufania Bogu i przylgnięcie do prawd objawionych przez Niego nie jest przeciwne ani wolności, ani rozumowi ludzkiemu. Już w relacjach międzyludzkich nie jest przeciwna naszej godności wiara w to, co inne osoby mówią nam o sobie i swoich zamierzeniach, oraz zaufanie ich obietnicom (na przykład, gdy mężczyzna i kobieta zawierają małżeństwo), aby wejść w ten sposób we wzajemną komunię. Jeszcze mniej sprzeczne z naszą godnością jest więc \"okazanie przez wiarę pełnego poddania naszego rozumu i naszej woli objawiającemu się Bogu\" i wejście w ten sposób w wewnętrzną komunię z Nim."
        },
        {
          "type": "paragraph",
          "number": 155,
          "content": "W wierze rozum i wola człowieka współdziałają z łaską Bożą: Credere est actus intellectus assentientis veritati divinae ex imperio voluntatis a Deo motae per gratiam - \"Wiara jest aktem rozumu, przekonanego o prawdzie Bożej z nakazu woli, poruszonej łaską przez Boga\""
        },
        {
          "type": "label",
          "content": "Wiara i rozum"
        },
        {
          "type": "paragraph",
          "number": 156,
          "content": "Racją wiary nie jest fakt, że prawdy objawione okazują się prawdziwe i zrozumiałe w świetle naszego rozumu naturalnego. Wierzymy z powodu \"autorytetu samego objawiającego się Boga, który nie może ani sam się mylić, ani nas mylić\". \"Aby jednak posłuszeństwo naszej wiary było zgodne z rozumem, Bóg zechciał, by z wewnętrznymi pomocami Ducha Świętego były połączone także argumenty zewnętrzne Jego Objawienia\". Tak więc cuda Chrystusa i świętych, proroctwa, rozwój i świętość Kościoła, jego płodność i trwałość \"są pewnymi znakami Objawienia, dostosowanymi do umysłowości wszystkich\", są \"racjami wiarygodności\", które pokazują, że \"przyzwolenie wiary żadną miarą nie jest ślepym dążeniem ducha\"."
        },
        {
          "type": "paragraph",
          "number": 157,
          "content": "Wiara jest pewna, pewniejsza niż wszelkie ludzkie poznanie, ponieważ opiera się na samym słowie Boga, który nie może kłamać. Oczywiście, prawdy objawione mogą wydawać się niejasne dla rozumu i doświadczenia ludzkiego, ale \"pewność, jaką daje światło Boże, jest większa niż światło rozumu naturalnego\". \"Dziesięć tysięcy trudności nie powoduje jednej wątpliwości\"."
        },
        {
          "type": "paragraph",
          "number": 158,
          "content": "\"Wiara szuka rozumienia\": jest charakterystyczne dla wiary, że wierzący pragnie lepszego poznania Tego, w którym złożył swoją wiarę, i lepszego zrozumienia tego, co On objawił; głębsze poznanie będzie domagać się z kolei większej wiary, coraz bardziej przenikniętej miłością. Łaska wiary otwiera \"oczy serca\" (Ef 1, 18) na żywe rozumienie treści Objawienia, czyli całości zamysłu Bożego i tajemnic wiary, ich związku między sobą i z Chrystusem, który stanowi centrum Tajemnicy objawionej. Aby \"coraz głębsze było zrozumienie Objawienia, tenże Duch Święty darami swymi wiarę stale udoskonala\". W ten sposób, według powiedzenia św. Augustyna, \"wierzę, aby rozumieć, i rozumiem, aby głębiej wierzyć\""
        },
        {
          "type": "paragraph",
          "number": 159,
          "content": "Wiara i nauka. \"Chociaż wiara przewyższa rozum, to jednak nigdy nie może mieć miejsca rzeczywista niezgodność między wiarą i rozumem. Ponieważ ten sam Bóg, który objawia tajemnice i udziela wiary, złożył w ludzkim duchu światło rozumu, nie może przeczyć sobie samemu ani prawda nigdy nie może sprzeciwiać się prawdzie\". \"Dlatego badanie metodyczne we wszelkich dyscyplinach naukowych, jeżeli tylko prowadzi się je w sposób prawdziwie naukowy i z poszanowaniem norm moralnych, naprawdę nigdy nie będzie się sprzeciwiać wierze, sprawy bowiem świeckie i sprawy wiary wywodzą swój początek od tego samego Boga. Owszem, kto pokornie i wytrwale usiłuje zbadać tajniki rzeczy, prowadzony jest niejako, choć nieświadomie, ręką Boga, który wszystko utrzymując, sprawia, że rzeczy są tym, czym są\""
        },
        {
          "type": "label",
          "content": "Wolność wiary"
        },
        {
          "type": "paragraph",
          "number": 160,
          "content": "Aby wiara miała charakter ludzki, \"człowiek powinien dobrowolnie odpowiedzieć Bogu wiarą; nikogo więc wbrew jego woli nie wolno do przyjęcia wiary przymuszać\". \"Bóg wzywa ludzi, aby Mu służyli w Duchu i prawdzie; wezwanie takie wiąże ich w sumieniu, ale nie zmusza... W najwyższym stopniu przejawiło się to w Jezusie Chrystusie\". Jezus wprawdzie wzywał do wiary i nawrócenia, ale nikogo do tego nie zmuszał. \"Dał świadectwo prawdzie, ale zaprzeczającym nie chciał jej narzucać siłą. Jego Królestwo... wzrasta miłością, przez którą Chrystus wywyższony na krzyżu ludzi do siebie pociągnął\"."
        },
        {
          "type": "label",
          "content": "Konieczność wiary"
        },
        {
          "type": "paragraph",
          "number": 161,
          "content": "Wiara w Jezusa Chrystusa i w Tego, który Go posłał dla naszego zbawienia, jest konieczna do zbawienia. \"Ponieważ «bez wiary... nie można podobać się Bogu» (Hbr 11, 6) i dojść do udziału w Jego synostwie, nikt nie może być bez niej usprawiedliwiony ani nie otrzyma życia wiecznego, jeśli nie «wytrwa w niej do końca» (Mt 10, 22; 24, 13)\"."
        },
        {
          "type": "label",
          "content": "Wytrwanie w wierze"
        },
        {
          "type": "paragraph",
          "number": 162,
          "content": "Wiara jest darem danym człowiekowi przez Boga. Ten nieoceniony dar możemy utracić. Św. Paweł ostrzega przed tym Tymoteusza: Wystąp w dobrej walce, \"mając wiarę i dobre sumienie. Niektórzy odrzuciwszy je, ulegali rozbiciu w wierze\" (1 Tm 1,18-19). Aby żyć, wzrastać i wytrwać w wierze aż do końca, musimy karmić ją słowem Bożym oraz prosić Pana, aby przymnażał nam wiary; powinna ona działać \"przez miłość\" (Ga 5, 6), być podtrzymywana przez nadzieję i zakorzeniona w wierze Kościoła."
        },
        {
          "type": "label",
          "content": "Wiara - początek życia wiecznego"
        },
        {
          "type": "paragraph",
          "number": 163,
          "content": "Wiara pozwala nam już w sposób uprzedzający doznawać radości i światła wizji uszczęśliwiającej, będącej celem naszej ziemskiej wędrówki. Zobaczymy wtedy Boga \"twarzą w twarz\" (1 Kor 13, 12), \"takim, jakim jest\" (1 J 3, 2). Wiara jest więc już początkiem życia wiecznego:"
        },
        {
          "type": "comment",
          "content": "W chwili gdy kontemplujemy dobra zapowiadane przez wiarę, jakby odbite w zwierciadle, to jakbyśmy już posiadali te cudowne rzeczywistości, którymi, jak zapewnia nas nasza wiara, kiedyś będziemy się radowali."
        },
        {
          "type": "paragraph",
          "number": 164,
          "content": " Teraz jednak \"według wiary, a nie dzięki widzeniu postępujemy\" (2 Kor 5, 7) i poznajemy Boga \"jakby w zwierciadle, niejasno... po części\" (1 Kor 13,12). Wiara, która jest pełna światła dzięki Temu, w którego wierzymy, często jest przeżywana w ciemności. Może być wystawiona na próbę. Świat, w którym żyjemy, bardzo często wydaje się daleki od tego, o czym zapewnia nas wiara. Doświadczenia zła, cierpienia, niesprawiedliwości i śmierci wydają się zaprzeczać Dobrej Nowinie; mogą one zachwiać wiarą i stać się dla niej pokusą."
        },
        {
          "type": "paragraph",
          "number": 165,
          "content": " Powinniśmy wtedy zwrócić się do świadków wiary: Abrahama, który \"wbrew nadziei uwierzył nadziei\" (Rz 4, 18); Maryi Dziewicy, która w \"pielgrzymce wiary\" doświadczyła nawet \"nocy wiary\", uczestnicząc w cierpieniu Syna i nocy Jego grobu; i tylu innych świadków wiary: \"Mając dokoła siebie takie mnóstwo świadków, odłożywszy wszelki ciężar, a przede wszystkim grzech, który nas łatwo zwodzi, winniśmy wytrwale biec w wyznaczonych nam zawodach. Patrzmy na Jezusa, który nam w wierze przewodzi i ją wydoskonala\" (Hbr 12,1-2)."
        },
        {
          "type": "article",
          "content": "Artykuł drugi\nWIERZYMY"
        },
        {
          "type": "paragraph",
          "number": 166,
          "content": "Wiara jest aktem osobowym, wolną odpowiedzią człowieka na inicjatywę Boga, który się objawia. Wiara nie jest jednak aktem wyizolowanym. Nikt nie może wierzyć sam, tak jak nikt nie może żyć sam. Nikt nie dał wiary samemu sobie, tak jak nikt nie dał sam sobie życia. Wierzący otrzymał wiarę od innych, dlatego powinien ją przekazywać innym. Nasza miłość do Jezusa i ludzi skłania nas do mówienia innym o naszej wierze. Każdy wierzący jest jakby ogniwem w wielkim łańcuchu wierzących. Nie mogę wierzyć, jeśli nie będzie mnie prowadziła wiara innych, a przez moją wiarę przyczyniam się do prowadzenia wiary innych."
        },
        {
          "type": "paragraph",
          "number": 167,
          "content": "\"Wierzę\" - to wiara Kościoła wyznawana osobiście przez każdego wierzącego, przede wszystkim w chwili chrztu. \"Wierzymy\" - to wiara Kościoła wyznawana przez biskupów zgromadzonych na soborze lub, bardziej ogólnie, przez zgromadzenie liturgiczne wierzących. \"Wierzę\" - mówi także Kościół, nasza Matka, który przez swoją wiarę odpowiada Bogu i który uczy nas mówić: \"Wierzę\", \"Wierzymy\"."
        },
        {
          "type": "label",
          "content": "I. \"Wejrzyj, Panie, na wiarę Twojego Kościoła\""
        },
        {
          "type": "paragraph",
          "number": 168,
          "content": "Kościół jest zatem tym, który wierzy pierwszy, i w ten sposób prowadzi, karmi i podtrzymuje naszą wiarę. To Kościół wyznaje wszędzie Pana (Te per orbem terrarum sancta confitetur Ecclesia - \"Ciebie po wszystkiej ziemi wyznaje Kościół święty\", śpiewamy w Te Deum), a z nim i w nim także my dochodzimy do wyznania: \"Wierzę\", \"Wierzymy\". To właśnie dzięki Kościołowi przez chrzest otrzymujemy wiarę i nowe życie w Chrystusie. W Obrzędzie chrztu dorosłych szafarz chrztu pyta katechumena: \"O co prosisz Kościół Boży?\" Odpowiedź: \"O wiarę!\" \"Co ci daje wiara?\" - \"Życie wieczne!\""
        },
        {
          "type": "paragraph",
          "number": 169,
          "content": "Zbawienie pochodzi od samego Boga; ponieważ jednak życie wiary otrzymujemy za pośrednictwem Kościoła, on jest naszą Matką: \"Wierzymy w Kościół jako Matkę naszych nowych narodzin, a nie w Kościół jako sprawcę naszego zbawienia\". Ponieważ Kościół jest naszą Matką, jest także nauczycielem naszej wiary."
        },
        {
          "type": "label",
          "content": "II. Język wiary"
        },
        {
          "type": "paragraph",
          "number": 170,
          "content": "Wierzymy nie w formuły, ale w rzeczywistości, które one wyrażają i których wiara pozwala nam \"dotknąć\". \"Akt (wiary) wierzącego nie odnosi się do tego, co się wypowiada, ale do rzeczywistości (wypowiadanej)\". Zbliżamy się jednak do tych rzeczywistości za pomocą formuł wiary. One pozwalają nam wyrażać i przekazywać wiarę, celebrować ją we wspólnocie, przyswajać ją sobie i coraz bardziej nią żyć."
        },
        {
          "type": "paragraph",
          "number": 171,
          "content": "Kościół, który jest \"filarem i podporą prawdy\" (1 Tm 3, 15), zachowuje wiernie \"wiarę raz tylko przekazaną świętym\" (Jud 3). To Kościół zachowuje pamięć o słowach Chrystusa, to on przekazuje z pokolenia na pokolenie wyznanie wiary Apostołów. Jak matka uczy dzieci mówić, a przez to rozumieć i komunikować się, tak Kościół, nasza Matka, uczy nas języka wiary, by wprowadzać nas w rozumienie i życie wiary."
        },
        {
          "type": "label",
          "content": "III. Jedna wiara"
        },
        {
          "type": "paragraph",
          "number": 172,
          "content": "Od wieków, w bardzo wielu językach, kulturach, ludach i narodach, Kościół nie przestaje wyznawać swojej jedynej wiary otrzymanej od jednego Pana, przekazywanej przez jeden chrzest, opartej na przekonaniu, że wszyscy ludzie mają tylko jednego Boga i Ojca. Św. Ireneusz z Lyonu, świadek tej wiary, tak pisze:"
        },
        {
          "type": "paragraph",
          "number": 173,
          "content": "\"Rzeczywiście, Kościół, chociaż rozproszony po całym świecie, aż po krańce ziemi, otrzymawszy od Apostołów i ich uczniów wiarę... zachowuje troskliwie to przepowiadanie i tę wiarę, jakby mieszkał w jednym domu; wierzy w nią w taki sam sposób, jakby miał jedną duszę i jedno serce; przepowiada wiarę, uczy jej i przekazuje głosem jednomyślnym, jakby miał jedne usta\"."
        },
        {
          "type": "paragraph",
          "number": 174,
          "content": "\"Chociaż na świecie są różne języki, treść Tradycji jest jedna i ta sama. Ani Kościoły założone w Germanii nie mają innej wiary czy innej Tradycji, ani Kościoły, które są u Iberów, Celtów, na Wschodzie, w Egipcie, Libii czy na środku świata. \" \"Orędzie Kościoła jest więc wiarygodne i pewne, ponieważ w nim ukazuje się jedna droga zbawienia, wiodąca przez cały świat\"."
        },
        {
          "type": "paragraph",
          "number": 175,
          "content": "\"Tę wiarę, którą otrzymaliśmy od Kościoła, zachowujemy troskliwie, ponieważ nieustannie, pod działaniem Ducha Bożego, odmładza się ona jak cenny depozyt zamknięty we wspaniałym naczyniu i odmładza naczynie, które ją zawiera\"."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 176,
          "content": "Wiara jest osobowym przylgnięciem całego człowieka do Boga, który się objawia. Obejmuje ona przylgnięcie rozumu i woli do tego, co Bóg objawił o sobie przez swoje czyny i słowa."
        },
        {
          "type": "paragraph",
          "number": 177,
          "content": "Wiara ma wiec podwójne odniesienie: do osoby i do prawdy; akt wiary odnosi się do prawdy przez zaufanie osobie, która o niej świadczy."
        },
        {
          "type": "paragraph",
          "number": 178,
          "content": "Powinniśmy wierzyć nie w kogoś innego, jak tylko w Boga: Ojca, Syna i Ducha Świętego."
        },
        {
          "type": "paragraph",
          "number": 179,
          "content": "Wiara jest nadprzyrodzonym darem Bożym. Aby wierzyć, człowiek potrzebuje wewnętrznych pomocy Ducha Świętego."
        },
        {
          "type": "paragraph",
          "number": 180,
          "content": "Wiara jest aktem ludzkim, świadomym i wolnym, który odpowiada godności osoby ludzkiej."
        },
        {
          "type": "paragraph",
          "number": 181,
          "content": "Wiara jest aktem eklezjalnym. Wiara Kościoła poprzedza, rodzi, prowadzi i karmi naszą wiarę. Kościół jest Matką wszystkich wierzących. \"Nie może mieć Boga za Ojca, kto nie ma Kościoła za Matkę\"."
        },
        {
          "type": "paragraph",
          "number": 182,
          "content": "\"Wierzymy we wszystko, co jest zawarte w słowie Bożym, spisanym lub przekazanym, i co Kościół podaje do wierzenia jako objawione przez Boga\""
        },
        {
          "type": "paragraph",
          "number": 183,
          "content": "Wiara jest konieczna do zbawienia. Potwierdza to sam Pan: \"Kto uwierzy i przyjmie chrzest, będzie zbawiony; a kto nie uwierzy, będzie potępiony\" (Mk 16,16)."
        },
        {
          "type": "paragraph",
          "number": 184,
          "content": "\"Wiara jest przedsmakiem poznania, które uczyni nas szczęśliwymi w przyszłym życiu\"."
        },
        {
          "type": "article",
          "content": "Wyznanie wiary"
        },
        {
          "type": "label",
          "content": "Symbol apostolski:"
        },
        {
          "type": "quote",
          "content": "Wierzę w Boga,\r\nOjca wszechmogącego,\r\nStworzyciela nieba i ziemi\r\nI w Jezusa Chrystusa,\r\nSyna Jego jedynego,\r\nPana naszego,\r\nktóry się począł z Ducha Świętego,\r\nnarodził się z Maryi Panny.\r\nUmęczon pod Ponckim Piłatem,\r\nukrzyżowan, umarł i pogrzebion.\r\nZstąpił do piekieł.\r\nTrzeciego dnia zmartwychwstał,\r\nWstąpił na niebiosa,\r\nsiedzi po prawicy Boga Ojca\r\nwszechmogącego.\r\nStamtąd przyjdzie sądzić\r\nżywych i umarłych.\r\nWierzę w Ducha Świętego,\r\nświęty Kościół powszechny,\r\nświętych obcowanie,\r\ngrzechów odpuszczenie,\r\nciała zmartwychwstanie,\r\nżywot wieczny.\r\nAmen."
        },
        {
          "type": "label",
          "content": "Symbol Nicejsko-Konstantynopolitański:"
        },
        {
          "type": "quote",
          "content": "Wierzę w jednego Boga,\r\nOjca wszechmogącego,\r\nStworzyciela nieba i ziemi,\r\nwszystkich rzeczy widzialnych\r\ni niewidzialnych.\r\nI w jednego Pana Jezusa Chrystusa,\r\nSyna Bożego Jednorodzonego,\r\nktóry z Ojca jest zrodzony\r\nprzed wszystkimi wiekami.\r\nBóg z Boga,\r\nŚwiatłość ze Światłości,\r\nBóg prawdziwy z Boga prawdziwego.\r\nZrodzony, a nie stworzony,\r\nwspółistotny Ojcu,\r\na przez Niego wszystko się stało.\r\nOn to dla nas ludzi\r\ni dla naszego zbawienia\r\nzstąpił z nieba.\r\nI za sprawą Ducha Świętego\r\nprzyjął ciało z Maryi Dziewicy\r\ni stał się człowiekiem.\r\nUkrzyżowany również za nas\r\npod Poncjuszem Piłatem\r\nzostał umęczony i pogrzebany.\r\nI zmartwychwstał trzeciego dnia,\r\njak oznajmia Pismo.\r\nI wstąpił do nieba;\r\nsiedzi po prawicy Ojca.\r\nI powtórnie przyjdzie w chwale\r\nsądzić żywych i umarłych,\r\na królestwu Jego nie będzie końca.\r\nWierzę w Ducha Świętego,\r\nPana i Ożywiciela,\r\nktóry od Ojca i Syna pochodzi.\r\nKtóry z Ojcem i Synem\r\nwspólnie odbiera uwielbienie\r\ni chwałę;\r\nktóry mówił przez Proroków.\r\nWierzę w jeden, święty, powszechny\r\ni apostolski Kościół.\r\nWyznaję jeden chrzest\r\nna odpuszczenie grzechów.\r\nI oczekuję wskrzeszenia umarłych.\r\nI życia wiecznego w przyszłym świecie.\r\nAmen."
        }
      ]
    },
    {
      "name": "Symbole wiary",
      "index": 5,
      "startNum": 185,
      "endNum": 197,
      "sectionBelonged": "drugi",
      "elements": [
        {
          "type": "article",
          "content": "WYZNANIE WIARY CHRZEŚCIJAŃSKIEJ\n\nSYMBOLE WIARY"
        },
        {
          "type": "paragraph",
          "number": 185,
          "content": "Kto mówi: \"Wierzę\", mówi: \"Przyjmuję to, w co my wierzymy\". Komunia w wierze potrzebuje wspólnego języka wiary, normatywnego dla wszystkich i jednoczącego w tym samym wyznaniu wiary."
        },
        {
          "type": "paragraph",
          "number": 186,
          "content": "Od początku Kościół apostolski wyrażał i przekazywał swoją wiarę w krótkich i normatywnych dla wszystkich formułach. Ale już dość wcześnie Kościół chciał także zebrać to, co istotne dla jego wiary, w organicznych i uporządkowanych streszczeniach, przeznaczonych przede wszystkim dla kandydatów do chrztu:"
        },
        {
          "type": "comment",
          "content": "Ta synteza wiary nie została ułożona według ludzkich opinii, ale z całego Pisma świętego wybrano to, co najważniejsze, aby podać w całości jedną naukę wiary. Jak ziarno gorczycy zawiera w maleńkim nasionku wiele gałęzi, tak samo streszczenie wiary zamyka w kilku słowach całe poznanie prawdziwej pobożności zawartej w Starym i Nowym Testamencie"
        },
        {
          "type": "paragraph",
          "number": 187,
          "content": "Takie syntezy wiary nazywamy \"wyznaniami wiary\", ponieważ streszczają wiarę wyznawaną przez chrześcijanina. Nazywamy je również Credo, ponieważ zazwyczaj zaczynają się od słów: \"Wierzę\". Nazywa się je także \"symbolami wiary\"."
        },
        {
          "type": "paragraph",
          "number": 188,
          "content": "Greckie słowo symbolon oznaczało połowę przełamanego przedmiotu (na przykład pieczęci), którą przedstawiano jako znak rozpoznawczy. Przełamane części składano ze sobą, by sprawdzić tożsamość tego, kto przyniósł drugą połowę. Symbol wiary jest więc znakiem rozpoznawczym oraz znakiem jedności między wierzącymi. Symbolon oznacza także zbiór, kolekcję lub streszczenie. Symbol wiary jest zbiorem podstawowych prawd wiary, dlatego służy jako pierwszy i podstawowy punkt odniesienia dla katechezy."
        },
        {
          "type": "paragraph",
          "number": 189,
          "content": "Pierwsze \"wyznanie wiary\" składa się przy chrzcie. \"Symbol wiary\" jest najpierw symbolem chrzcielnym. Ponieważ chrzest jest udzielany \"w imię Ojca i Syna, i Ducha Świętego\" (Mt 28, 19), prawdy wiary wyznawane podczas chrztu są ułożone według ich odniesienia do trzech Osób Trójcy Świętej."
        },
        {
          "type": "paragraph",
          "number": 190,
          "content": "Symbol jest więc podzielony na trzy części: \"Pierwsza jest poświęcona pierwszej Osobie Boskiej i przedziwnemu dziełu stworzenia; następna drugiej Osobie Boskiej i tajemnicy Odkupienia ludzi; ostatnia natomiast trzeciej Osobie Boskiej, będącej źródłem i zasadą naszego uświęcenia\". Te trzy części są \"trzema rozdziałami naszej pieczęci (chrzcielnej)\"."
        },
        {
          "type": "paragraph",
          "number": 191,
          "content": "\"Każda z tych trzech części jest odrębna, chociaż wszystkie są powiązane ze sobą. Zgodnie z porównaniem często używanym przez Ojców Kościoła, nazywamy je artykułami. Faktycznie, jak w naszych członkach są różne stawy, które je wyodrębniają i dzielą, tak również słusznie i poprawnie w Credo nazwano artykułami te prawdy, w które szczególnie i w sposób odrębny mamy wierzyć\". Według starożytnej tradycji, o której świadczy już św. Ambroży, wymienia się zazwyczaj dwanaście artykułów \"Wyznania wiary\", symbolizujących poprzez liczbę Apostołów całość wiary apostolskiej."
        },
        {
          "type": "paragraph",
          "number": 192,
          "content": "W ciągu wieków w odpowiedzi na potrzeby różnych epok sformułowano wiele wyznań lub symboli wiary. Są to symbole różnych Kościołów apostolskich i starożytnych, symbol Quicumque, nazywany symbolem św. Atanazego, wyznania wiary niektórych synodów i soborów (Toledańskiego, Laterańskiego, Lyońskiego, Trydenckiego) lub niektórych papieży, jak Fides Damasi czy Wyznanie wiary Ludu Bożego Pawła VI (1968)."
        },
        {
          "type": "paragraph",
          "number": 193,
          "content": "Żaden z symboli powstałych w kolejnych etapach życia Kościoła nie może być traktowany jako przestarzały i zbędny. Pomagają nam one zrozumieć i pogłębić dzisiaj wiarę wyznawaną od początku przez różne kompendia prawd wiary, jakie opracowano. Wśród wszystkich symboli wiary dwa zajmują szczególne miejsce w życiu Kościoła:"
        },
        {
          "type": "paragraph",
          "number": 194,
          "content": "Symbol Apostolski został nazwany w ten sposób, ponieważ słusznie jest uważany za wierne streszczenie wiary Apostołów. Jest to starożytny symbol chrzcielny Kościoła rzymskiego. Jego wielki autorytet wynika z faktu, że \"jest on symbolem, którego strzeże Kościół rzymski, Kościół, gdzie miał siedzibę Piotr, pierwszy z Apostołów, i dokąd przyniósł wyrażenie wspólnej wiary\"."
        },
        {
          "type": "paragraph",
          "number": 195,
          "content": "Symbol Nicejsko-Konstantynopolitański czerpie wielki autorytet stąd, że jest owocem dwóch pierwszych soborów powszechnych (325 i 381r.). Także dzisiaj jest wspólny wszystkim wielkim Kościołom Wschodu i Zachodu."
        },
        {
          "type": "paragraph",
          "number": 196,
          "content": "Nasz wykład wiary zostanie oparty na Symbolu Apostolskim, który w pewnym sensie stanowi \"najstarszy katechizm rzymski\". Wykład będzie jednak uzupełniony przez liczne odniesienia do Symbolu Nicejsko-Konstantynopolitańskiego, często bardziej bezpośredniego i szczegółowego."
        },
        {
          "type": "paragraph",
          "number": 197,
          "content": "Jak w dniu naszego chrztu, gdy całe nasze życie zostało powierzone \"nakazom tej nauki\" (Rz 6, 17), przyjmijmy Symbol naszej wiary, która daje życie. Odmawiać z wiarą Credo, to znaczy wchodzić w komunię z Bogiem Ojcem, Synem i Duchem Świętym, a także z całym Kościołem, który przekazuje nam wiarę i w którym wierzymy."
        },
        {
          "type": "comment",
          "content": "Symbol ten jest pieczęcią duchową, jest rozważaniem naszego serca i zawsze obecną obroną; z całą pewnością jest skarbem naszej duszy."
        }
      ]
    },
    {
      "name": "Rodział pierwszy",
      "index": 6,
      "startNum": 198,
      "endNum": 421,
      "sectionBelonged": "drugi",
      "elements": [
        {
          "type": "article",
          "content": "Rozdział pierwszy\n\nWIERZĘ W BOGA OJCA"
        },
        {
          "type": "paragraph",
          "number": 198,
          "content": "Nasze wyznanie wiary zaczyna się od Boga, ponieważ Bóg jest \"pierwszy i ostatni\" (Iz 44, 6); jest Początkiem i Końcem wszystkiego. Credo zaczyna się od Boga Ojca, ponieważ Ojciec jest pierwszą Osobą Boską Trójcy Świętej; nasz Symbol zaczyna się od wyznania stworzenia nieba i ziemi, ponieważ stworzenie jest początkiem i podstawą wszystkich dzieł Bożych."
        },
        {
          "type": "article",
          "content": "Artykuł pierwszy\n\"WIERZĘ W BOGA OJCA WSZECHMOGĄCEGO,\r\nSTWORZYCIELA NIEBA I ZIEMI\""
        },
        {
          "type": "article",
          "content": "Paragraf pierwszy\n\nWIERZĘ W BOGA"
        },
        {
          "type": "paragraph",
          "number": 199,
          "content": "\"Wierzę w Boga\": to pierwsze stwierdzenie wyznania wiary jest także najbardziej podstawowe. Cały Symbol wiary mówi o Bogu, a jeśli mówi również o człowieku i o świecie, to czyni to w odniesieniu do Boga. Wszystkie artykuły Credo zależą od pierwszego, tak jak wszystkie przykazania są rozwinięciem pierwszego. Pozostałe artykuły pozwalają lepiej poznać Boga, tak jak On stopniowo objawiał się ludziom. \"Wierni składają przede wszystkim wyznanie wiary w Boga\""
        },
        {
          "type": "label",
          "content": "I. \"Wierzę w jednego Boga\""
        },
        {
          "type": "paragraph",
          "number": 200,
          "content": "Tymi słowami zaczyna się Symbol Nicejsko-Konstantynopolitański. Wyznanie jedyności Boga, które zakorzenia się w Objawieniu Bożym Starego Przymierza, jest nieodłączne od wyznania istnienia Boga i jest, podobnie jak ono, podstawowe. Bóg jest Jedyny; jest tylko jeden Bóg. \"Wiara chrześcijańska wyznaje, że jest jeden Bóg co do natury, substancji i istoty\" "
        },
        {
          "type": "paragraph",
          "number": 201,
          "content": "Bóg objawił się Izraelowi, swemu narodowi wybranemu, jako Jedyny: \"Słuchaj, Izraelu, Pan jest naszym Bogiem - Panem jedynym. Będziesz miłował Pana, Boga twojego, z całego swego serca, z całej duszy swojej, ze wszystkich swych sił\" (Pwt 6, 4-5). Przez proroków Bóg wzywa Izrael i wszystkie narody, by zwróciły się do Niego, Jedynego: \"Nawróćcie się do Mnie, by się zbawić, wszystkie krańce świata, bo Ja jestem Bogiem, i nikt inny!... Tak, przede Mną zegnie się wszelkie kolano, wszelki język na Mnie przysięgać będzie, mówiąc: <<Jedynie u Pana jest sprawiedliwość i moc>>\" (Iz 45, 22-24)."
        },
        {
          "type": "paragraph",
          "number": 202,
          "content": "Sam Jezus potwierdza, że Bóg jest \"jedynym Panem\" i że należy Go miłować \"całym swoim sercem, całą swoją duszą, całym swoim umysłem i całą swoją mocą\". Równocześnie Jezus daje do zrozumienia, że On sam jest \"Panem\". Wyznanie, że Jezus jest Panem, jest właściwością wiary chrześcijańskiej. Nie sprzeciwia się ono wierze w Boga Jedynego. Wiara w Ducha Świętego, \"który jest Panem i Ożywicielem\", nie wprowadza żadnego podziału w jedynym Bogu:"
        },
        {
          "type": "comment",
          "content": "Całą mocą wierzymy i bez zastrzeżenia wyznajemy, że jeden tylko jest prawdziwy Bóg, wieczny, nieskończony, niezmienny, niepojęty, wszechmocny i niewymowny, Ojciec i Syn, i Duch Święty: trzy Osoby, ale jedna istota, jedna substancja, czyli natura, całkowicie prosta."
        },
        {
          "type": "label",
          "content": "II. Bóg objawia swoje imię"
        },
        {
          "type": "paragraph",
          "number": 203,
          "content": "Bóg objawił się Izraelowi, swemu ludowi, pozwalając mu poznać swoje imię. Imię wyraża istotę, tożsamość osoby i sens jej życia. Bóg ma imię; nie jest jakąś anonimową siłą. Ujawnić swoje imię oznacza pozwolić, by inni mogli nas poznać, w jakiś sposób ujawnić siebie, stając się dostępnym, możliwym do głębszego poznania i do bycia wzywanym po imieniu."
        },
        {
          "type": "paragraph",
          "number": 204,
          "content": "Bóg objawiał się swemu ludowi stopniowo i pod różnymi imionami, ale objawienie imienia Bożego dane Mojżeszowi w teofanii płonącego krzewu, na początku Wyjścia z Egiptu i Przymierza na Synaju, okazało się objawieniem podstawowym dla Starego i Nowego Przymierza."
        },
        {
          "type": "label",
          "content": "Bóg żywy"
        },
        {
          "type": "paragraph",
          "number": 205,
          "content": "Bóg przywołuje Mojżesza z krzewu, który płonął, ale się nie spalał. Bóg mówi do Mojżesza: \"JESTEM Bogiem ojca twego, Bogiem Abrahama, Bogiem Izaaka i Bogiem Jakuba\" (Wj 3, 6). Bóg jest Bogiem ojców; Tym, który wzywał i prowadził patriarchów w ich wędrówkach. Jest Bogiem wiernym i współczującym, który pamięta o nich i o swoich obietnicach; przychodzi, by wyzwolić ich potomków z niewoli. Jest Bogiem, który ponad czasem i przestrzenią może i chce to urzeczywistnić oraz posłuży się swoją wszechmocą w spełnieniu tego zamysłu."
        },
        {
          "type": "label",
          "content": "\"Ja Jestem, Który Jestem\""
        },
        {
          "type": "comment",
          "content": "Mojżesz... rzekł Bogu: \"Oto pójdę do Izraelitów i powiem im: Bóg ojców naszych posłał mnie do was. Lecz gdy oni mnie zapytają, jakie jest Jego imię, to cóż im mam powiedzieć?\" Odpowiedział Bóg Mojżeszowi: \"JESTEM, KTÓRY JESTEM\". I dodał: \"Tak powiesz synom Izraela: JESTEM posłał mnie do was... To jest imię moje na wieki i to jest moje zawołanie na najdalsze pokolenia\" (Wj 3, 13-15)."
        },
        {
          "type": "paragraph",
          "number": 206,
          "content": "Objawiając swoje tajemnicze imię JAHWE (JHWH), \"Ja Jestem Tym, Który Jest\", \"Ja Jestem Tym, Który Jestem\" lub \"Ja Jestem, Który Jestem\", Bóg mówi, kim jest i jakim imieniem należy Go wzywać. To imię Boże jest tajemnicze, tak jak Bóg jest tajemnicą. Jest ono imieniem objawionym, a zarazem w pewnej mierze uchyleniem się od ujawnienia imienia, i właśnie przez to wyraża ono najlepiej, kim jest Bóg, który nieskończenie przekracza to wszystko, co możemy zrozumieć lub powiedzieć o Nim; jest On \"Bogiem ukrytym\" (Iz 45, 15). Jego imię jest niewymowne, a zarazem jest On Bogiem, który staje się bliski ludziom."
        },
        {
          "type": "paragraph",
          "number": 207,
          "content": "Objawiając swoje imię, Bóg objawia równocześnie swoją wierność, która nie ma ani początku, ani końca, obejmuje zarówno przeszłość (\"Jestem Bogiem ojca twego\", Wj 3, 6), jak i przyszłość (\"Ja będę z tobą\", Wj 3,12). Bóg, który objawia swoje imię jako \"Ja Jestem\", objawia się jako Bóg, który jest zawsze przy swoim ludzie, aby go zbawić."
        },
        {
          "type": "paragraph",
          "number": 208,
          "content": "Wobec przyciągającej i tajemniczej obecności Boga człowiek odkrywa swoją małość. Wobec płonącego krzewu Mojżesz zdejmuje sandały i zasłania twarz w obliczu Świętości Bożej. Wobec chwały trzykroć świętego Boga Izajasz woła: \"Biada mi! Jestem zgubiony! Wszak jestem mężem o nieczystych wargach\" (Iz 6, 5). Wobec Boskich znaków, które wypełnia Jezus, Piotr mówi: \"Odejdź ode mnie, Panie, bo jestem człowiek grzeszny\" (Łk 5, 8). Ponieważ jednak Bóg jest święty, może przebaczyć człowiekowi, który uznaje przed Nim, że jest grzesznikiem: \"Nie chcę, aby wybuchnął płomień mego gniewu... albowiem Bogiem jestem, nie człowiekiem; pośrodku ciebie jestem Ja - Święty\" (Oz 11, 9). Podobnie powie Jan Apostoł: \"Uspokoimy przed Nim nasze serce. A jeśli nasze serce oskarża nas, to przecież Bóg jest większy od naszego serca i zna wszystko\" (1 J 3, 19-20)."
        },
        {
          "type": "paragraph",
          "number": 209,
          "content": "Przez szacunek dla świętości Boga naród izraelski nie wypowiada imienia Boga. W czasie czytania Pisma świętego imię objawione jest zastępowane Boskim tytułem \"Pan\" (Adonai, po grecku Kyrios). Ten tytuł będzie wyrażał także Boskość Jezusa: \"Jezus jest Panem\"."
        },
        {
          "type": "label",
          "content": "\"Bóg miłosierny i litościwy\""
        },
        {
          "type": "paragraph",
          "number": 210,
          "content": "Po grzechu Izraela, który odwrócił się od Boga, by czcić złotego cielca Bóg wysłuchuje wstawiennictwa Mojżesza i zgadza się iść pośród niewiernego ludu, okazując w ten sposób swoją miłość. Gdy Mojżesz prosi, by mógł zobaczyć Jego chwałę, Bóg odpowiada: \"Ja ukażę ci mój majestat i ogłoszę przed tobą imię Pana (JHWH)\" (Wj 33, 18-19). Pan przechodzi przed Mojżeszem i mówi: \"Jahwe, Jahwe (JHWH, JHWH), Bóg miłosierny i litościwy, cierpliwy, bogaty w łaskę i wierność\" (Wj 34, 5-6). Mojżesz wyznaje wówczas, że Pan jest Bogiem, który przebacza."
        },
        {
          "type": "paragraph",
          "number": 211,
          "content": "Imię Boże \"Ja Jestem\" lub \"On Jest\" wyraża wierność Boga, który mimo niewierności ludzkiego grzechu i kary, na jaką człowiek zasługuje, zachowuje \"swą łaskę w tysiączne pokolenie\" (Wj 34, 7). Bóg objawia, że jest \"bogaty w miłosierdzie\" (Ef 2, 4), aż do dania swojego jedynego Syna. Jezus, oddając swoje życie, by wyzwolić nas z grzechu, objawi, że On sam nosi imię Boże: \"Gdy wywyższycie Syna Człowieczego, wtedy poznacie, że JA JESTEM\" (J 8, 28)."
        },
        {
          "type": "label",
          "content": "Tylko Bóg JEST"
        },
        {
          "type": "paragraph",
          "number": 212,
          "content": "W ciągu wieków wiara Izraela mogła rozwinąć i pogłębić bogactwa zawarte w objawieniu imienia Bożego. Bóg jest jedyny; poza Nim nie ma innych bogów. On przekracza świat i historię. To On uczynił niebo i ziemię: \"Przeminą one, Ty zaś pozostaniesz. I całe one jak szata się zestarzeją... Ty zaś jesteś zawsze ten sam i lata Twoje nie mają końca\" (Ps 102, 27-28). W Nim \"nie ma przemiany ani cienia zmienności\" (Jk 1, 17). On jest \"Tym, Który Jest\", bez początku i bez końca, i w ten sposób pozostaje zawsze wierny sobie i swoim obietnicom."
        },
        {
          "type": "paragraph",
          "number": 213,
          "content": "Objawienie niewypowiedzianego imienia \"Ja Jestem Tym, Który Jestem\" zawiera więc prawdę, że tylko Bóg JEST. W tym sensie rozumiano imię Boże w tłumaczeniu Septuaginty, a następnie w Tradycji Kościoła: Bóg jest pełnią Bytu i wszelkiej doskonałości, bez początku i bez końca. Podczas gdy wszystkie stworzenia otrzymały od Niego to wszystko, czym są i co posiadają, On sam jest swoim bytem i z siebie samego jest tym wszystkim, czym jest."
        },
        {
          "type": "label",
          "content": "III. Bóg, \"Ten, Który Jest\", jest Prawdą i Miłością"
        },
        {
          "type": "paragraph",
          "number": 214,
          "content": "Bóg, \"Ten, Który Jest\", objawił się Izraelowi jako Ten, który jest \"bogaty w łaskę i wierność\" (Wj 34, 6). Te dwa pojęcia wyrażają w sposób zwarty bogactwo imienia Bożego. We wszystkich swych dziełach Bóg pokazuje swoją życzliwość, dobroć, łaskę, miłość, ale także swoją wiarygodność, stałość, wierność, prawdę. \"Będę dziękował Twemu imieniu za łaskę Twoją i wierność\" (Ps 138, 2). Bóg jest Prawdą, ponieważ \"jest światłością, a nie ma w Nim żadnej ciemności\" (1 J 1, 5); On jest \"miłością\", jak uczy św. Jan Apostoł (1 J 4, 8)."
        },
        {
          "type": "label",
          "content": "Bóg jest Prawdą"
        },
        {
          "type": "paragraph",
          "number": 215,
          "content": " \"Podstawą Twego słowa jest prawda, i wieczny jest każdy Twój sprawiedliwy wyrok\" (Ps 119,160). \"O Panie mój, Boże, Tyś Bogiem, Twoje słowa są prawdą\" (2 Sm 7, 28); dlatego zawsze spełniają się Boże obietnice. Bóg jest samą Prawdą, Jego słowa nie mogą mylić. Właśnie dlatego we wszystkim z pełnym zaufaniem można powierzyć się prawdzie i wierności Jego słowa. Początkiem grzechu i upadku człowieka było kłamstwo kusiciela, który doprowadził do zwątpienia w słowo Boga, w Jego życzliwość i wierność."
        },
        {
          "type": "paragraph",
          "number": 216,
          "content": "Prawda Boga jest Jego mądrością, która kieruje całym porządkiem stworzenia i rządzenia światem. Tylko Bóg, który stworzył niebo i ziemię, może sam dać prawdziwe poznanie każdej rzeczy stworzonej w jej relacji do Niego."
        },
        {
          "type": "paragraph",
          "number": 217,
          "content": "Bóg jest prawdziwy także wtedy, gdy się objawia: nauka, która pochodzi od Boga, jest nauką prawdy. Pośle On swojego Syna, \"aby dać świadectwo prawdzie\" (J 18, 37). \"Wiemy... że Syn Boży przyszedł i obdarzył nas zdolnością rozumu, abyśmy poznawali Prawdziwego\" (1 J 5, 20)."
        },
        {
          "type": "label",
          "content": "Bóg jest Miłością"
        },
        {
          "type": "paragraph",
          "number": 218,
          "content": "W ciągu swej historii Izrael mógł odkryć, że Bóg miał tylko jeden powód, aby mu się objawić i wybrać go spośród wszystkich ludów, by był Jego ludem; tym powodem była Jego darmo dana miłość. Dzięki prorokom zrozumiał też Izrael, że Bóg z miłości nie przestał go zbawiać oraz przebaczać mu jego niewierności i grzechów."
        },
        {
          "type": "paragraph",
          "number": 219,
          "content": " Miłość Boga do Izraela jest porównana do miłości ojca do syna. Ta Boża miłość jest mocniejsza niż miłość matki do dzieci. Bóg miłuje swój lud bardziej niż oblubieniec swoją oblubienicę; miłość ta będzie zwyciężać nawet największe niewierności 26 , aż do udzielenia najcenniejszego daru: \"Tak bowiem Bóg umiłował świat, że Syna swego Jednorodzonego dał\" (J 3, 16)."
        },
        {
          "type": "paragraph",
          "number": 220,
          "content": "Miłość Boża jest \"wieczysta\" (Iz 54, 8): \"Bo góry mogą ustąpić i pagórki się zachwiać, ale miłość moja nie odstąpi od ciebie\" (Iz 54, 10). \"Ukochałem cię odwieczną miłością, dlatego też zachowałem dla ciebie łaskawość\" (Jr 31, 3)."
        },
        {
          "type": "paragraph",
          "number": 221,
          "content": "Święty Jan pójdzie jeszcze dalej, gdy zaświadczy: \"Bóg jest miłością\" (1 J 4, 8. 16): miłość jest samą istotą Boga. Posyłając w pełni czasów swojego jedynego Syna i Ducha miłości, Bóg objawia swoją najbardziej wewnętrzną tajemnicę: jest wieczną wymianą miłości - Ojcem, Synem i Duchem Świętym, a nas przeznaczył do udziału w tej wymianie."
        },
        {
          "type": "label",
          "content": "IV. Konsekwencje wiary w Jedynego Boga"
        },
        {
          "type": "paragraph",
          "number": 222,
          "content": "Wiara w Boga, Jedynego, i miłowanie Go całą swoją istotą ma ogromne konsekwencje dla całego naszego życia:"
        },
        {
          "type": "paragraph",
          "number": 223,
          "content": "Poznawać wielkość i majestat Boga: \"Wielki jest Bóg, choć nieznany\" (Hi 36, 26). Dlatego \"na pierwszym miejscu trzeba służyć Bogu\"."
        },
        {
          "type": "paragraph",
          "number": 224,
          "content": "Żyć w dziękczynieniu: jeśli Bóg jest Jedyny, to wszystko, czym jesteśmy i co posiadamy, pochodzi od Niego: \"Cóż masz, czego byś nie otrzymał?\" (1 Kor 4, 7). \"Cóż oddam Panu za wszystko, co mi wyświadczył?\" (Ps 116,12)."
        },
        {
          "type": "paragraph",
          "number": 225,
          "content": "Poznawać jedność i prawdziwą godność wszystkich ludzi: wszyscy oni zostali uczynieni \"na obraz i podobieństwo Boże\" (Rdz 1, 26)."
        },
        {
          "type": "paragraph",
          "number": 226,
          "content": "Dobrze użytkować rzeczy stworzone: wiara w Jedynego Boga pozwala nam na używanie wszystkiego, co Nim nie jest, w takiej mierze, w jakiej zbliża nas do Niego, a także na odrywanie się od wszystkiego w takiej mierze, w jakiej nas od Niego oddala:"
        },
        {
          "type": "comment",
          "content": "Mój Panie i Boże, zabierz mi wszystko, co oddala mnie od Ciebie. Mój Panie i Boże, daj mi to wszystko, co zbliża mnie do Ciebie. Mój Panie i Boże, oderwij mnie ode mnie samego i oddaj mnie całkowicie Tobie."
        },
        {
          "type": "paragraph",
          "number": 227,
          "content": "Okazywać Bogu zaufanie we wszystkich okolicznościach, a nawet w przeciwnościach. Wyraża to wspaniale modlitwa św. Teresy od Jezusa:"
        },
        {
          "type": "quote",
          "content": "Niech nic cię nie niepokoi, / niech nic cię nie przeraża.\r\nWszystko mija, / Bóg się nie zmienia.\r\nCierpliwość osiąga wszystko. / Temu, kto ma Boga,\r\nNie brakuje niczego. / Bóg sam wystarcza"
        },
        {
          "type": "label",
          "content": "W skrócie"
        },
        {
          "type": "paragraph",
          "number": 228,
          "content": "\"Słuchaj, Izraelu, Pan jest naszym Bogiem - Panem jedynym...\" (Pwt 6, 4; Mk 12, 29). \" Trzeba koniecznie, aby Byt najwyższy był jedyny, to znaczy nie mający sobie równego... Gdyby Bóg nie był jedyny, nie byłby Bogiem\"."
        },
        {
          "type": "paragraph",
          "number": 229,
          "content": "Wiara w Boga prowadzi nas do zwrócenia się do Niego samego jako naszego pierwszego początku i ostatecznego celu oraz do nieprzedkładania niczego ponad Boga i do niezastępowania Go niczym."
        },
        {
          "type": "paragraph",
          "number": 230,
          "content": "Bóg, objawiając się, pozostaje niewyrażalną Tajemnicą: \"Gdybyś Go zrozumiał, nie byłby Bogiem\","
        },
        {
          "type": "paragraph",
          "number": 231,
          "content": "Bóg naszej wiary objawił się jako Ten, który Jest; pozwolił się poznać jako \"bogaty w łaskę i wierność\" ( Wj 34, 6). Sam Jego Byt jest Prawdą i Miłością."
        },
        {
          "type": "article",
          "content": "Paragraf drugi\n\nOJCIEC"
        },
        {
          "type": "label",
          "content": "I. W imię Ojca i Syna, i Ducha Świętego"
        },
        {
          "type": "paragraph",
          "number": 232,
          "content": "Chrześcijanie są chrzczeni \"w imię Ojca i Syna, i Ducha Świętego\" (Mt 28, 19). Najpierw odpowiadają \"Wierzę\" na trzykrotne pytanie, które wymaga od nich wyznania wiary w Ojca, Syna i Ducha Świętego. Fides omnium christianorum in Trinitate consistit - \"Wiara wszystkich chrześcijan opiera się na Trójcy Świętej\""
        },
        {
          "type": "paragraph",
          "number": 233,
          "content": "Chrześcijanie są chrzczeni \"w imię\" - a nie \"w imiona\" - Ojca i Syna, i Ducha Świętego 35 , ponieważ jest tylko jeden Bóg, Ojciec wszechmogący, i Jego jedyny Syn, i Duch Święty: Trójca Święta."
        },
        {
          "type": "paragraph",
          "number": 234,
          "content": "Tajemnica Trójcy Świętej stanowi centrum wiary i życia chrześcijańskiego. Jest tajemnicą Boga w sobie samym, a więc źródłem wszystkich innych tajemnic wiary oraz światłem, które je oświeca. Tajemnica ta jest najbardziej podstawowym i istotnym nauczaniem w \"hierarchii prawd wiary\". \"Cała historia zbawienia nie jest niczym innym, jak historią drogi i środków, przez które prawdziwy i jedyny Bóg, Ojciec, Syn i Duch Święty, objawia się, pojednuje i jednoczy ze sobą ludzi, którzy odwracają się od grzechu\"."
        },
        {
          "type": "paragraph",
          "number": 235,
          "content": "W niniejszym paragrafie zostanie krótko wyłożone, w jaki sposób została objawiona tajemnica Trójcy Świętej (II), jak Kościół sformułował naukę wiary o tej tajemnicy (III), i w końcu, jak przez Boskie posłania Syna i Ducha Świętego Bóg Ojciec spełnia \"zamysł życzliwości\" stworzenia, odkupienia i uświęcenia (IV)."
        },
        {
          "type": "paragraph",
          "number": 236,
          "content": " Ojcowie Kościoła rozróżniają Teologię (Theologia) i Ekonomię (Oikonomia), określając pierwszym pojęciem tajemnicę wewnętrznego życia Boga-Trójcy, a drugim wszystkie dzieła Boże, przez które On się objawia i udziela swego życia. Przez Ekonomię objawiła się nam Teologia; i na odwrót, Teologia wyjaśnia całą Ekonomię. Dzieła Boga objawiają, kim On jest w sobie samym; i na odwrót - tajemnica Jego wewnętrznego Bytu oświeca rozumienie wszystkich Jego dzieł. Analogicznie jest również między osobami ludzkimi. Osoba ukazuje się w swoim działaniu, a im lepiej znamy osobę, tym lepiej rozumiemy jej działanie."
        },
        {
          "type": "paragraph",
          "number": 237,
          "content": "Trójca jest tajemnicą wiary w sensie ścisłym, jedną z \"ukrytych tajemnic Boga, które nie mogą być poznane, jeśli nie są objawione przez Boga\". Oczywiście, Bóg zostawił ślady swego trynitarnego bytu w swoim dziele stworzenia i w swoim Objawieniu w Starym Testamencie. Wewnętrzność Jego Bytu jako Trójcy Świętej stanowi tajemnicę niedostępną dla samego rozumu, a nawet dla wiary Izraela przed wcieleniem Syna Bożego i posłaniem Ducha Świętego."
        },
        {
          "type": "label",
          "content": "II. Objawienie Boga jako Trójcy"
        },
        {
          "type": "label",
          "content": "Ojciec objawiony przez Syna"
        },
        {
          "type": "paragraph",
          "number": 238,
          "content": "Wzywanie Boga jako \"Ojca\" jest znane w wielu religiach. Bóstwo często jest uważane za \"ojca bogów i ludzi\". W Izraelu Bóg jest nazywany Ojcem, dlatego że jest Stwórcą świata. Bóg jest Ojcem jeszcze bardziej z racji Przymierza i daru Prawa danego Izraelowi, Jego \"synowi pierworodnemu\" (Wj 4, 22). Jest także nazywany Ojcem króla Izraela. W sposób zupełnie szczególny jest \"Ojcem ubogich\", sierot i wdów, którzy są objęci Jego miłującą opieką"
        },
        {
          "type": "paragraph",
          "number": 239,
          "content": "Określając Boga imieniem \"Ojciec\", język wiary wskazuje przede wszystkim na dwa aspekty: że Bóg jest pierwszym początkiem wszystkiego i transcendentnym autorytetem oraz że równocześnie jest dobrocią i miłującą troską obejmującą wszystkie swoje dzieci. Ta ojcowska tkliwość Boga może być wyrażona w obrazie macierzyństwa, który jeszcze bardziej uwydatnia immanencję Boga, czyli bliskość między Bogiem i stworzeniem. Język wiary czerpie więc z ludzkiego doświadczenia rodziców, którzy w pewien sposób są dla człowieka pierwszymi przedstawicielami Boga. Jednak doświadczenie to mówi także, że rodzice ziemscy są omylni i że mogą zdeformować oblicze ojcostwa i macierzyństwa. Należy więc przypomnieć, że Bóg przekracza ludzkie rozróżnienie płci. Nie jest ani mężczyzną, ani kobietą, jest Bogiem. Przekracza także ludzkie ojcostwo i macierzyństwo, chociaż jest ich początkiem i miarą: nikt nie jest ojcem tak jak Bóg."
        },
        {
          "type": "paragraph",
          "number": 240,
          "content": "Jezus objawił, że Bóg jest \"Ojcem\" w niezwykłym sensie; jest Nim nie tylko jako Stwórca; jest On wiecznie Ojcem w relacji do swojego jedynego Syna, który wzajemnie wiecznie jest Synem tylko w relacji do swego Ojca: \"Nikt nie zna Syna, tylko Ojciec, ani Ojca nikt nie zna, tylko Syn i ten, komu Syn zechce objawić\" (Mt 11, 27)."
        },
        {
          "type": "paragraph",
          "number": 241,
          "content": "Dlatego właśnie Apostołowie wyznają Jezusa jako Słowo, które na początku było u Boga i jest Bogiem, jako \"obraz Boga niewidzialnego\" (Kol 1,15), jako \"odblask Jego chwały i odbicie Jego istoty\" (Hbr 1, 3)."
        },
        {
          "type": "paragraph",
          "number": 242,
          "content": "W ślad za nimi, zgodnie z Tradycją apostolską, Kościół wyznał w 325 r. na pierwszym soborze powszechnym w Nicei, że Syn jest \"współistotny\" Ojcu, czyli że jest z Nim jednym Bogiem. Drugi sobór powszechny zgromadzony w Konstantynopolu w 381 r. zachował to wyrażenie w swoim sformułowaniu Credo nicejskiego i wyznał, że wierzy w \"Syna Bożego Jednorodzonego, który z Ojca jest zrodzony przed wszystkimi wiekami, Bóg z Boga, Światłość ze Światłości, Bóg prawdziwy z Boga prawdziwego, zrodzony, a nie stworzony, współistotny Ojcu\"."
        },
        {
          "type": "label",
          "content": "Ojciec i Syn objawieni przez Ducha"
        },
        {
          "type": "paragraph",
          "number": 243,
          "content": "Przed swoją Paschą Jezus zapowiada zesłanie \"innego Parakleta\" (Rzecznika), Ducha Świętego. Duch, który działa począwszy od stworzenia 47 , a niegdyś \"mówił przez proroków\", będzie teraz z uczniami i będzie w nich, aby ich nauczyć wszystkiego i prowadzić \"do całej prawdy\" (J 16, 13). W ten sposób Duch Święty jest objawiony jako odrębna Osoba Boska w relacji do Jezusa i do Ojca."
        },
        {
          "type": "paragraph",
          "number": 244,
          "content": "Wieczny początek Ducha objawia się w Jego ziemskim posłaniu. Duch Święty zostaje posłany do Apostołów i do Kościoła, zarówno przez Ojca w imieniu Syna, jak i osobiście przez Syna po Jego powrocie do Ojca. Posłanie Osoby Ducha po uwielbieniu Jezusa objawia w pełni tajemnicę Trójcy Świętej."
        },
        {
          "type": "paragraph",
          "number": 245,
          "content": "Wiara apostolska dotycząca Ducha Świętego została wyznana przez drugi sobór powszechny w Konstantynopolu w 381 r.: \"Wierzymy w Ducha Świętego, Pana i Ożywiciela, który od Ojca pochodzi\". Kościół uznaje w ten sposób Ojca za \"źródło i początek całej Boskości\". Wieczny początek Ducha Świętego nie jest jednak bez związku z początkiem Syna: \"Duch Święty, który jest Trzecią Osobą Trójcy, jest Bogiem, jednym i równym Ojcu i Synowi, z tej samej substancji i z tej samej natury... Nie mówi się, że jest tylko Duchem Ojca, ale Duchem Ojca i Syna\". Credo Nicejsko-Konstantynopolitańskie Kościoła wyznaje: \"Z Ojcem i Synem wspólnie odbiera uwielbienie i chwałę\"."
        },
        {
          "type": "paragraph",
          "number": 246,
          "content": "Credo tradycji łacińskiej wyznaje, że Duch Święty \"pochodzi od Ojca i Syna (Filioque)\". Sobór Florencki w 1439 r. precyzuje: \"Duch Święty... swoją istotę i swój samoistny byt ma równocześnie od Ojca i od Syna i wiecznie pochodzi od Ojca, jak i od Syna jako od jednego Początku i jednego Tchnienia... A ponieważ wszystko to, co jest Ojca, oprócz bycia Ojcem, Ojciec sam dał swemu jedynemu Synowi, rodząc Go, dlatego Syn ma także odwiecznie od Ojca to, że Duch Święty pochodzi od Niego w sposób wieczny jak od Ojca\"."
        },
        {
          "type": "paragraph",
          "number": 247,
          "content": "Formuła Filioque nie występuje w Symbolu wyznanym w 381 r. w Konstantynopolu. Idąc jednak za starożytną tradycją łacińską i aleksandryjską, św. Leon Wielki, papież, wyznał ją dogmatycznie już w 447 r. 58 , zanim jeszcze Rzym uznał i przyjął w 451 r. na soborze w Chalcedonie Symbol z 381 r. Użycie tej formuły w Credo powoli przyjmowało się w liturgii łacińskiej (między VIII a XI wiekiem). Wprowadzenie Filioque do Symbolu Nicejsko-Konstantynopolitańskiego przez liturgię łacińską stanowi jednak jeszcze dzisiaj punkt rozbieżności z Kościołami prawosławnymi."
        },
        {
          "type": "paragraph",
          "number": 248,
          "content": "radycja wschodnia wyraża przede wszystkim, że Ojciec w relacji do Ducha jest pierwszym początkiem. Wyznając Ducha jako \"pochodzącego od Ojca\" (J 15, 26), stwierdza ona, że Duch pochodzi od Ojca przez Syna. Tradycja zachodnia wyraża przede wszystkim współistotną komunię między Ojcem i Synem, mówiąc, że Duch Święty pochodzi od Ojca i Syna (Filioque). Mówi to \"w sposób dozwolony i racjonalny\", ponieważ wieczny porządek Osób Boskich w Ich współistotnej komunii zakłada, że Ojciec jest pierwszym początkiem Ducha Świętego jako \"zasada bez zasady\", ale także że jako Ojciec jedynego Syna jest wraz z Nim \"jedyną zasadą, od której pochodzi Duch Święty\". Ta uprawniona komplementarność, jeśli nie jest zbyt schematyczna, nie narusza tożsamości wiary w rzeczywistość samej wyznawanej tajemnicy."
        },
        {
          "type": "label",
          "content": "III. Trójca Święta w nauce wiary"
        },
        {
          "type": "label",
          "content": "Formowanie się dogmatu trynitarnego"
        },
        {
          "type": "paragraph",
          "number": 249,
          "content": "Objawiona prawda Trójcy Świętej znajduje się od początku u źródeł żywej wiary Kościoła, przede wszystkim za pośrednictwem chrztu: Znajduje ona swój wyraz w chrzcielnej regule wiary, sformułowanej w przepowiadaniu, katechezie i modlitwie Kościoła. Takie sformułowania znajdują się już w pismach apostolskich, jak świadczy o tym pozdrowienie przyjęte w liturgii eucharystycznej: \"Łaska Pana Jezusa Chrystusa, miłość Boga i dar jedności w Duchu Świętym niech będą z wami wszystkimi\" (2 Kor 13, 13)."
        },
        {
          "type": "paragraph",
          "number": 250,
          "content": "W ciągu pierwszych wieków Kościół starał się wyraźniej sformułować swoją wiarę trynitarną, zarówno w celu pogłębienia własnego rozumienia wiary, jak również w celu obrony jej przed błędami, które ją zniekształcały. Było to dziełem pierwszych soborów, wspomaganych przez refleksję teologiczną Ojców Kościoła i podtrzymywanych zmysłem wiary ludu chrześcijańskiego."
        },
        {
          "type": "paragraph",
          "number": 251,
          "content": "Dla sformułowania dogmatu Trójcy Świętej Kościół musiał rozwinąć własną terminologię za pomocą pojęć filozoficznych: \"substancja\", \"osoba\" lub \"hipostaza\", \"relacja\" itd. Czyniąc to, nie podporządkował wiary mądrości ludzkiej, ale nadał nowy, niezwykły sens tym pojęciom, przeznaczonym odtąd także do oznaczania niewypowiedzianej tajemnicy, która \"nieskończenie przekracza to, co my po ludzku możemy pojąć\"."
        },
        {
          "type": "paragraph",
          "number": 252,
          "content": "Kościół posługuje się pojęciem \"substancja\" (oddawanym niekiedy także przez \"istota\" lub \"natura\"), by określić Boski Byt w jego jedności, pojęciem \"osoba\" lub \"hipostaza\", by określić Ojca, Syna i Ducha Świętego w tym, czym rzeczywiście różnią się między sobą, a pojęciem \"relacja\", by określić fakt, że rozróżnienie Osób Boskich opiera się na Ich wzajemnym odniesieniu do siebie."
        },
        {
          "type": "label",
          "content": "Dogmat Trójcy Świętej"
        },
        {
          "type": "paragraph",
          "number": 253,
          "content": "Trójca jest jednością. Nie wyznajemy trzech bogów, ale jednego Boga w trzech Osobach: \"Trójcę współistotną\". Osoby Boskie nie dzielą między siebie jedynej Boskości, ale każda z nich jest całym Bogiem: \"Ojciec jest tym samym, co Syn, Syn tym samym, co Ojciec, Duch Święty tym samym, co Ojciec i Syn, to znaczy jednym Bogiem co do natury\". \"Każda z trzech Osób jest tą rzeczywistością, to znaczy substancją, istotą lub naturą Bożą\"."
        },
        {
          "type": "paragraph",
          "number": 254,
          "content": "Osoby Boskie rzeczywiście różnią się między sobą. \"Bóg jest jedyny, ale nie jakby samotny\" (quasi solitarius). \"Ojciec\", \"Syn\", \"Duch Święty\" nie są tylko imionami oznaczającymi sposoby istnienia Boskiego Bytu, ponieważ te Osoby rzeczywiście różnią się między sobą: \"Ojciec nie jest tym samym, kim jest Syn, Syn tym samym, kim Ojciec, ani Duch Święty tym samym, kim Ojciec czy Syn\". Różnią się między sobą relacjami pochodzenia: \"Ojciec jest Tym, który rodzi; Syn Tym, który jest rodzony; Duch Święty Tym, który pochodzi\". Jedność Boska jest trynitarna."
        },
        {
          "type": "paragraph",
          "number": 255,
          "content": "Osoby Boskie pozostają we wzajemnych relacjach. Rzeczywiste rozróżnienie Osób Boskich - ponieważ nie dzieli jedności Bożej - polega jedynie na relacjach, w jakich pozostaje jedna z nich w stosunku do innych: \"W relacyjnych imionach Osób Boskich Ojciec jest odniesiony do Syna, Syn do Ojca, Duch Święty do Ojca i Syna; gdy mówimy o tych trzech Osobach, rozważając relacje, wierzymy jednak w jedną naturę, czyli substancję\". Rzeczywiście, \"wszystko jest (w Nich) jednym, gdzie nie zachodzi przeciwstawność relacji\". Z powodu tej jedności Ojciec jest cały w Synu, cały w Duchu Świętym; Syn jest cały w Ojcu, cały w Duchu Świętym; Duch Święty jest cały w Ojcu, cały w Synu\""
        },
        {
          "type": "paragraph",
          "number": 256,
          "content": "Święty Grzegorz z Nazjanzu, nazywany również \"Teologiem\", przekazuje katechumenom w Konstantynopolu następujące streszczenie wiary trynitarnej:"
        },
        {
          "type": "quote",
          "content": "Przede wszystkim strzeżcie tego cennego depozytu, dla którego żyję i walczę, z którym pragnę umrzeć, który pozwala mi znosić wszelkie cierpienia i gardzić wszystkimi przyjemnościami. Mam na myśli wyznanie wiary w Ojca i Syna, i Ducha Świętego. Dzisiaj powierzam je wam. Przez to wyznanie za chwilę zanurzę was w wodzie i was z niej podniosę. Daję je wam po to, by towarzyszyło i patronowało wam przez całe życie. Daję wam jedno Bóstwo i Potęgę, Jednego istniejącego w Trzech i zawierającego Trzech na różny sposób. Bóstwo bez różnicy substancji czy natury, stopnia wyższego, który podnosi, ani stopnia niższego, który poniża... Nieskończona współnaturalność Trzech nieskończonych. Cały Bóg w każdym z osobna... Bóg Trójjedyny ujmowany jako całość... Nie zacząłem jeszcze myśleć o Jedności, a już Trójca ogarnia mnie swoim blaskiem. Nie zacząłem jeszcze myśleć o Trójcy, a już obejmuje mnie Jedność..."
        },
        {
          "type": "label",
          "content": "IV. Dzieła Boże i posłania trynitarne"
        },
        {
          "type": "paragraph",
          "number": 257,
          "content": "O lux, beata Trinitas et principalis Unitas! - \"O Światłości, Trójco Święta, pierwotna Jedności!\" Bóg jest wiecznym szczęściem, nieśmiertelnym życiem, światłem nie znającym zachodu. Bóg jest Miłością: Ojciec, Syn i Duch Święty. Bóg chce w sposób wolny udzielać chwały swego szczęśliwego życia. Taki jest Jego \"zamysł życzliwości\", który powziął przed stworzeniem świata w swoim umiłowanym Synu, przeznaczając \"nas dla siebie jako przybranych synów przez Jezusa Chrystusa\" (Ef 1, 4-5), abyśmy stali się \"na wzór obrazu Jego Syna\" (Rz 8, 29), dzięki duchowi \"przybrania za synów\" (Rz 8, 15). Zamysł ten jest \"łaską, która nam dana została... przed wiecznymi czasami\" (2 Tm 1, 9), mającą swoje źródło w miłości trynitarnej. Rozwija się on w dziele stworzenia, w całej historii zbawienia po upadku człowieka, w posłaniu Syna i Ducha Świętego, a przedłużeniem tego posłania jest posłanie Kościoła."
        },
        {
          "type": "paragraph",
          "number": 258,
          "content": "Cała ekonomia Boża jest wspólnym dziełem trzech Osób Bożych. Podobnie bowiem, jak Trójca ma jedną i tę samą naturę, tak ma również jedno i to samo działanie. \"Ojciec, Syn i Duch Święty nie są trzema zasadami stworzeń, ale jedną zasadą\". Każda jednak Osoba Boża wypełnia wspólne dzieło według swojej osobowej właściwości. W ten sposób Kościół, powołując się na Nowy Testament, wyznaje: \"Jeden jest Bóg i Ojciec, od którego wszystko pochodzi; jeden Pan Jezus Chrystus, dla którego jest wszystko; jeden Duch Święty, w którym jest wszystko\". Właściwości Osób Boskich objawiają się przede wszystkim w Boskich posłaniach wcielenia Syna i daru Ducha Świętego."
        },
        {
          "type": "paragraph",
          "number": 259,
          "content": "Cała ekonomia Boża, dzieło zarazem wspólne i osobowe, pozwala poznać właściwości Osób Bożych oraz Ich jedną naturę. Także całe życie chrześcijańskie jest komunią z każdą z Osób Bożych, bez jakiegokolwiek ich rozdzielenia. Kto oddaje chwałę Ojcu, czyni to przez Syna w Duchu Świętym; kto idzie za Chrystusem, czyni to, ponieważ Ojciec go pociąga, a Duch porusza."
        },
        {
          "type": "paragraph",
          "number": 260,
          "content": "Celem ostatecznym całej ekonomii Bożej jest wejście stworzeń do doskonałej jedności Trójcy Świętej. Ale już teraz jesteśmy wezwani, by być mieszkaniem Najświętszej Trójcy: \"Jeśli Mnie kto miłuje, będzie zachowywał moją naukę, a Ojciec mój umiłuje go i przyjdziemy do niego, i będziemy u niego przebywać\" (J 14, 23)."
        },
        {
          "type": "quote",
          "content": "O Boże mój, Trójco Przenajświętsza, którą uwielbiam, dopomóż mi zapomnieć zupełnie o sobie samej, abym mogła zamieszkać w Tobie nieporuszona i spokojna, jakby moja dusza była już w wieczności. Oby nic nie zmąciło mego pokoju i nie wyprowadziło mnie z Ciebie, o mój Niezmienny, ale niech każda minuta zanurza mnie coraz bardziej w głębokości Twojej Tajemnicy. Napełnij pokojem moją duszę. Uczyń z niej swoje niebo, swoje umiłowane mieszkanie i miejsce swego spoczynku. Obym tam nigdy nie zostawiła Ciebie samego, lecz abym tam była cała, cała żyjąca wiarą, cała adorująca, cała poddana Twemu stwórczemu działaniu 85 ."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 261,
          "content": "Tajemnica Trójcy Świętej stanowi centrum tajemnicy wiary i życia chrześcijańskiego. Tylko sam Bóg, objawiając się, może nam pozwolić poznać się jako Ojciec, Syn i Duch Święty."
        },
        {
          "type": "paragraph",
          "number": 262,
          "content": "Wcielenie Syna Bożego objawia, że Bóg jest wiecznym Ojcem i że Syn jest współistotny Ojcu, czyli że On jest w Nim i z Nim tym samym jedynym Bogiem."
        },
        {
          "type": "paragraph",
          "number": 263,
          "content": "Posłanie Ducha Świętego przez Ojca w imieniu Syna 86 i przez Syna \"od Ojca\" (J 15, 26) objawia, że jest On z Ojcem i Synem tym samym jedynym Bogiem. \"(Duch Święty) z Ojcem i Synem wspólnie odbiera uwielbienie i chwałę\""
        },
        {
          "type": "paragraph",
          "number": 264,
          "content": "\"Duch Święty pochodzi od Ojca jako pierwszego źródła, a - przez wieczny dar Ojca dla Syna - wspólnie od Ojca i Syna\"."
        },
        {
          "type": "paragraph",
          "number": 265,
          "content": "Przez łaskę chrztu \"w imię Ojca i Syna, i Ducha Świętego\" (Mt 28,19) zostaliśmy wezwani do uczestnictwa w życiu Trójcy Świętej, tu na ziemi w mroku wiary, a po śmierci w światłości wiecznej."
        },
        {
          "type": "paragraph",
          "number": 266,
          "content": "\"Fides autem catholica haec est, ut unum Deum in Trinitate, et Trinitatem in unitate veneremur, neque confundentes personas, neque substantiam separantes: alia est enim persona Patris, alia Filii, alia Spiritus Sancti; sed Patris et Filii et Spiritus Sancti una est divinitas, aequalis gloria, coaeterna maiestas\" - \"Wiara katolicka polega na tym, abyśmy czcili jednego Boga w Trójcy, a Trójcę w jedności, nie mieszając Osób ani nie rozdzielając substancji: inna jest bowiem Osoba Ojca, inna Syna, inna Ducha Świętego; lecz jedno jest Bóstwo, równa chwała, współwieczny majestat Ojca i Syna, i Ducha Świętego\""
        },
        {
          "type": "paragraph",
          "number": 267,
          "content": "Osoby Boskie, nierozdzielne w tym, kim są, są także nierozdzielne w tym, co czynią. W jednym działaniu Bożym każda Osoba Boska ukazuje jednak to, co jest Jej własne w Trójcy, przede wszystkim w Boskich posłaniach wcielenia Syna i daru Duchu Świętego."
        },
        {
          "type": "article",
          "content": "Paragraf trzeci\n\nWSZECHMOGĄCY"
        },
        {
          "type": "paragraph",
          "number": 268,
          "content": "Spośród wszystkich przymiotów Bożych Symbol wiary wymienia tylko wszechmoc Bożą; wyznanie jej ma wielkie znaczenie dla naszego życia. Wierzymy, że wszechmoc Boża jest powszechna, ponieważ Bóg wszystko stworzył 90 , wszystkim rządzi i wszystko może; jest miłująca, ponieważ Bóg jest naszym Ojcem; jest tajemnicza, ponieważ tylko wiara może ją uznać, gdy \"w słabości się doskonali\" (2 Kor 12, 9)."
        },
        {
          "type": "label",
          "content": "\"Czyni On wszystko, co zechce\" (Ps 115, 3)"
        },
        {
          "type": "paragraph",
          "number": 269,
          "content": "Pismo święte wielokrotnie wyznaje powszechną moc Boga. Nazywa Go \"potężnym Bogiem Jakuba\" (Rdz 49, 24; Iz 1, 24 i in.), \"Panem Zastępów\", \"Panem dzielnym i potężnym w boju\" (Ps 24, 8-10). Bóg jest wszechmogący \"na niebie i na ziemi\" (Ps 135, 6), ponieważ On sam je stworzył. Dla Niego nic nie jest niemożliwe i rozporządza On swoim dziełem zgodnie ze swoją wolą 94 . Bóg jest Panem wszechświata, którego porządek sam ustalił i który jest Mu całkowicie poddany i uległy. Jest On Władcą historii; rządzi sercami i wydarzeniami według swego upodobania. \"Potężnie działać zawsze jest w Twej mocy i któż się oprze potędze Twojego ramienia?\" (Mdr 11, 21)."
        },
        {
          "type": "label",
          "content": "\"Nad wszystkim masz litość, bo wszystko w Twej mocy\" (Mdr 11, 23)"
        },
        {
          "type": "paragraph",
          "number": 270,
          "content": "Bóg jest Ojcem wszechmogącym. Jego ojcostwo i Jego wszechmoc wyjaśniają się wzajemnie. Istotnie, On okazuje swoją ojcowską wszechmoc, gdy troszczy się o nasze potrzeby 96 ; przez przybrane synostwo, jakiego nam udziela (\"Będę wam Ojcem, a wy będziecie moimi synami i córkami - mówi Pan wszechmogący\", 2 Kor 6,18); a wreszcie przez swoje nieskończone miłosierdzie ponieważ On najbardziej okazuje swoją wszechmoc, dobrowolnie odpuszczając grzechy."
        },
        {
          "type": "paragraph",
          "number": 271,
          "content": "Boża wszechmoc nie jest jednak samowolna: \"W Bogu moc i istota, wola i rozum, mądrość i sprawiedliwość są tym samym, tak że nic nie może być w mocy Bożej, co nie mogłoby być w sprawiedliwej woli Bożej czy w mądrym rozumie\"."
        },
        {
          "type": "label",
          "content": "Tajemnica pozornej niemocy Boga"
        },
        {
          "type": "paragraph",
          "number": 272,
          "content": "Wiara w Boga Ojca wszechmogącego może być wystawiona na próbę przez doświadczenie zła i cierpienia. Niekiedy Bóg może wydawać się nieobecny i niezdolny do przeciwstawienia się złu. Bóg Ojciec objawił jednak swoją wszechmoc w sposób najbardziej tajemniczy w dobrowolnym uniżeniu i w zmartwychwstaniu swego Syna, przez które zwyciężył zło. Chrystus ukrzyżowany jest więc \"mocą Bożą i mądrością Bożą. To bowiem, co jest głupstwem u Boga, przewyższa mądrością ludzi, a co jest słabe u Boga, przewyższa mocą ludzi\" (1 Kor 1, 24-25). W zmartwychwstaniu i wywyższeniu Chrystusa Ojciec \"na podstawie działania (swojej) potęgi i siły\" okazał \"przemożny ogrom mocy względem nas wierzących\" (Ef 1,19)."
        },
        {
          "type": "paragraph",
          "number": 273,
          "content": "Jedynie wiara może przylgnąć do tajemniczych dróg wszechmocy Bożej. Ta wiara chlubi się ze swych słabości, by przyciągnąć do niej moc Chrystusa. Najdoskonalszym wzorem tej wiary jest Dziewica Maryja, która uwierzyła, że \"dla Boga... nie ma nic niemożliwego\" (Łk 1, 37), i która mogła uwielbiać Pana: \"Wielkie rzeczy uczynił mi Wszechmocny. Święte jest Jego imię\" (Łk 1, 49)."
        },
        {
          "type": "paragraph",
          "number": 274,
          "content": "\"Nic nie może tak umocnić naszej wiary i naszej nadziei, jak głębokie przekonanie wyryte w naszych duszach, że dla Boga nie ma nic niemożliwego. Jeśli nasz rozum przyjmie myśl o Bożej wszechmocy, z łatwością i bez żadnego wahania uzna to wszystko, co następnie przedstawi nam do wierzenia (Credo): to, co największe, najbardziej niezrozumiałe i najwznioślejsze, wykraczające poza zwyczajne prawa natury\"."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 275,
          "content": "Wyznajemy ze sprawiedliwym Hiobem: \"Wiem, że Ty wszystko możesz, co zamyślasz, potrafisz uczynić\" (Hi 42, 2)."
        },
        {
          "type": "paragraph",
          "number": 276,
          "content": "Kościół wierny świadectwu Pisma świętego często kieruje swoją modlitwę do \"wszechmogącego i wiecznego Boga\" (Omnipotens sempiterne Deus...), mocno wierząc, że nie ma nic \"niemożliwego dla Boga\" (Rdz 18, 14; Łk 1, 37; Mt 19, 26)."
        },
        {
          "type": "paragraph",
          "number": 277,
          "content": "Bóg okazuje swoją wszechmoc, odwracając nas od naszych grzechów i przez łaskę utwierdzając nas na nowo w swojej przyjaźni \"Boże, Ty przez przebaczenie i litość najpełniej okazujesz swoją wszechmoc...\""
        },
        {
          "type": "paragraph",
          "number": 278,
          "content": "Gdybyśmy nie wierzyli, że miłość Boża jest wszechmocna, jak moglibyśmy uwierzyć, że Ojciec mógł nas stworzyć, Syn odkupić, a Duch Święty uświęcić?"
        },
        {
          "type": "article",
          "content": "Paragraf czwarty\n\nSTWÓRCA"
        },
        {
          "type": "paragraph",
          "number": 279,
          "content": "\"Na początku Bóg stworzył niebo i ziemię\" (Rdz 1,1). Tymi uroczystymi słowami zaczyna się Pismo święte. Symbol wiary podejmuje te słowa, wyznając Boga Ojca wszechmogącego jako \"Stwórcę nieba i ziemi\", \"wszystkich rzeczy widzialnych i niewidzialnych\". Powiemy więc najpierw o Stwórcy, następnie o Jego stworzeniu, a w końcu o upadku na skutek grzechu; by podnieść nas z tego grzechu, przyszedł Jezus Chrystus, Syn Boży."
        },
        {
          "type": "paragraph",
          "number": 280,
          "content": "Stworzenie jest podstawą \"wszystkich zbawczych zamysłów Bożych\", \"początkiem historii zbawienia\", osiągającej punkt kulminacyjny w Chrystusie. I odwrotnie, misterium Chrystusa jest decydującym światłem oświecającym tajemnicę stworzenia; ono objawia cel, dla którego \"na początku Bóg stworzył niebo i ziemię\" (Rdz 1,1). Od początku Bóg miał na względzie chwałę nowego stworzenia w Chrystusie."
        },
        {
          "type": "paragraph",
          "number": 281,
          "content": "Dlatego właśnie czytania Wigilii Paschalnej, celebracja nowego stworzenia w Chrystusie, zaczynają się od opisu stworzenia. W liturgii bizantyjskiej opis stworzenia stanowi zawsze pierwsze czytanie wigilii wielkich świąt Pana. Według świadectw pierwszych wieków w taki sam sposób przygotowywano katechumenów do chrztu."
        },
        {
          "type": "label",
          "content": "I. Katecheza o stworzeniu"
        },
        {
          "type": "paragraph",
          "number": 282,
          "content": "Katecheza o stworzeniu ma pierwszorzędne znaczenie. Odnosi się do samych podstaw życia ludzkiego i chrześcijańskiego, ponieważ precyzuje odpowiedź wiary chrześcijańskiej na podstawowe pytania, jakie stawiali sobie ludzie wszystkich czasów: \"Skąd pochodzimy?\", \"Dokąd idziemy?\", \"Jaki jest nasz początek?\", \"Jaki jest nasz cel?\", \"Skąd pochodzi i dokąd zmierza wszystko, co istnieje?\" Dwa pytania: pytanie o początek i pytanie o cel, są nierozdzielne. Obydwa decydują o sensie i ukierunkowaniu naszego życia i naszego działania."
        },
        {
          "type": "paragraph",
          "number": 283,
          "content": "Zagadnienie początków świata i człowieka jest przedmiotem licznych poszukiwań naukowych, które wspaniale wzbogaciły naszą wiedzę o wieku i wymiarach wszechświata, o powstawaniu form żywych, o pojawieniu się człowieka. Odkrycia te skłaniają nas do coraz głębszego podziwu dla wielkości Stwórcy, do dziękczynienia za wszystkie Jego dzieła oraz za rozum i mądrość, jakich udziela On uczonym i badaczom. Mogą oni powiedzieć za Salomonem: \"On mi dał bezbłędną znajomość rzeczy: poznać budowę świata i siły żywiołów... pouczyła mnie bowiem Mądrość - sprawczyni wszystkiego\" (Mdr 7, 17-21)."
        },
        {
          "type": "paragraph",
          "number": 284,
          "content": "Na wielkie zainteresowanie tymi poszukiwaniami szczególnie silny wpływ wywierają zagadnienia dotyczące innego porządku, który przekracza zakres nauk przyrodniczych. Ważne jest nie tyle poznanie, kiedy i w jaki sposób wyłonił się kosmos, kiedy pojawił się w nim człowiek, co raczej odkrycie, jaki jest sens tego początku: czy rządzi nim przypadek, ślepe przeznaczenie, anonimowa konieczność czy też transcendentny, rozumny i dobry Byt, nazywany Bogiem. A jeżeli świat wywodzi się z mądrości i dobroci Bożej, to dlaczego istnieje zło? Skąd pochodzi? Kto jest za nie odpowiedzialny? Czy można się od niego wyzwolić?"
        },
        {
          "type": "paragraph",
          "number": 285,
          "content": "Od początku wiara chrześcijańska została poddana konfrontacji z odpowiedziami na pytanie o pochodzenie świata, różniącymi się od jej odpowiedzi. W starożytnych religiach i kulturach znajdują się liczne mity dotyczące tego zagadnienia. Niektórzy filozofowie utrzymywali, że wszystko jest Bogiem, że świat jest Bogiem lub że stawanie się świata jest stawaniem się Boga (panteizm). Inni stwierdzali, że świat jest konieczną emanacją Boga, wypływa z tego źródła i powraca do niego. Inni jeszcze przyjmowali istnienie dwóch wiecznych zasad, Dobra i Zła, Światła i Ciemności, nieustannie walczących ze sobą (dualizm, manicheizm). Według niektórych z tych koncepcji świat (a przynajmniej świat materialny) jest zły, powstał w wyniku upadku, a zatem należałoby go odrzucić lub oderwać się od niego (gnoza); inni przyjmują, że świat został uczyniony przez Boga, ale w taki sposób, jak zegar przez zegarmistrza, który uczyniwszy go, pozostawił go samemu sobie (deizm). Są wreszcie tacy, którzy nie przyjmują żadnego transcendentnego początku świata, ale widzą w nim czystą grę materii, która istniała wiecznie (materializm). Wszystkie te próby interpretacji świadczą, jak trwałe i powszechne są pytania dotyczące początków świata. Poszukiwania te są właściwe człowiekowi."
        },
        {
          "type": "paragraph",
          "number": 286,
          "content": "Z pewnością rozum ludzki jest zdolny do znalezienia odpowiedzi na pytanie o początki świata. Istnienie Boga Stwórcy można bowiem poznać w sposób pewny z Jego dzieł, dzięki światłu rozumu ludzkiego, chociaż to poznanie często jest zaciemnione i zniekształcone przez błąd. Dlatego wiara przychodzi, by umocnić i oświecić rozum w poprawnym poznaniu tej prawdy: \"Przez wiarę poznajemy, że słowem Boga światy zostały tak stworzone, iż to, co widzimy, powstało nie z rzeczy widzialnych\" (Hbr 11, 3)."
        },
        {
          "type": "paragraph",
          "number": 287,
          "content": "Prawda o stworzeniu jest tak ważna dla całego życia ludzkiego, że Bóg w swojej łaskawości zechciał objawić swojemu ludowi to wszystko, co należy koniecznie wiedzieć na ten temat. Niezależnie od naturalnego poznania Stwórcy przez człowieka Bóg stopniowo objawiał Izraelowi tajemnicę stworzenia. Ten, który wybrał patriarchów, który wyprowadził Izraela z Egiptu, a wybierając Izrael, stworzył go i uformował, objawia się jako Ten, do którego należą wszystkie ludy ziemi i cała ziemia, jako Ten, który sam \"stworzył niebo i ziemię\" (Ps 115,15;124, 8; 134, 3)."
        },
        {
          "type": "paragraph",
          "number": 288,
          "content": "Objawienie prawdy o stworzeniu jest więc nieodłączne od Objawienia i urzeczywistnienia Przymierza Boga, Jedynego, z Jego ludem. Prawda o stworzeniu została objawiona jako początek tego Przymierza, jako pierwsze i powszechne świadectwo miłości wszechmogącego Boga. Prawda o stworzeniu wyraża się więc z coraz większą mocą w orędziu proroków, w modlitwie psalmów i w liturgii, w refleksji mądrościowej narodu wybranego."
        },
        {
          "type": "paragraph",
          "number": 289,
          "content": "Wśród wszystkich wypowiedzi Pisma świętego o stworzeniu trzy pierwsze rozdziały Księgi Rodzaju zajmują wyjątkowe miejsce. Z literackiego punktu widzenia teksty te mogą mieć różne źródła. Autorzy natchnieni umieścili je na początku Pisma świętego, tak żeby swoim uroczystym charakterem wyrażały prawdy o stworzeniu, jego początku i jego celu w Bogu, jego uporządkowaniu i jego dobroci, o powołaniu człowieka, a w końcu prawdy o dramacie grzechu i nadziei zbawienia. Czytane w świetle Chrystusa, w jedności Pisma świętego i w żywej Tradycji Kościoła, wypowiedzi te pozostają pierwszorzędnym źródłem katechezy o tajemnicach \"początku\": stworzeniu, upadku i obietnicy zbawienia."
        },
        {
          "type": "label",
          "content": "II. Stworzenie - dzieło Trójcy Świętej"
        },
        {
          "type": "paragraph",
          "number": 290,
          "content": "\"Na początku Bóg stworzył niebo i ziemię\" (Rdz 1,1). W tych pierwszych słowach Pisma świętego są zawarte trzy stwierdzenia: wieczny Bóg dał początek temu wszystkiemu, co istnieje poza Nim; tylko On jest Stwórcą (czasownik \"stwarzać\" - w języku hebrajskim bara - ma zawsze jako podmiot Boga). Całość tego, co istnieje (wyrażona formułą \"niebo i ziemia\"), zależy od Tego, kto daje jej istnienie."
        },
        {
          "type": "paragraph",
          "number": 291,
          "content": "\"Na początku było Słowo... i Bogiem było Słowo... Wszystko przez Nie się stało, a bez Niego nic się nie stało\" (J 1,1-3). Nowy Testament objawia, że Bóg stworzył wszystko przez odwieczne Słowo, przez swojego umiłowanego Syna. \"W Nim zostało wszystko stworzone: i to, co w niebiosach, i to, co na ziemi... Wszystko przez Niego i dla Niego zostało stworzone. On jest przed wszystkim i wszystko w Nim ma istnienie\" (Kol 1, 16-17). Wiara Kościoła przyjmuje również stwórcze działanie Ducha Świętego: On jest \"Ożywicielem\", \"Duchem Stworzycielem\" (Veni, Creator Spiritus), \"Źródłem wszelkiego dobra\"."
        },
        {
          "type": "paragraph",
          "number": 292,
          "content": " Stwórcze działanie Syna i Ducha Świętego zapowiadane w Starym Testamencie, a objawione w Nowym Przymierzu, nierozdzielnie zespolone z działaniem Ojca, jest jasno potwierdzone przez regułę wiary Kościoła: \"Istnieje tylko jeden Bóg... On jest Ojcem, jest Bogiem, Stwórcą, Sprawcą, Porządkującym. On uczynił wszystko przez siebie samego, to znaczy przez swoje Słowo i przez swoją Mądrość\", \"przez Syna i Ducha\", którzy są jakby \"Jego rękami\". Stworzenie jest wspólnym dziełem Trójcy Świętej."
        },
        {
          "type": "label",
          "content": "III. \"Świat został stworzony dla chwały Bożej\""
        },
        {
          "type": "paragraph",
          "number": 293,
          "content": "Podstawowa prawda, której Pismo święte i Tradycja nie przestają nauczać i wysławiać, głosi, że \"świat został stworzony dla chwały Bożej\". Bóg stworzył wszystko - wyjaśnia św. Bonawentura - \"nie po to, by powiększyć chwałę, ale by ją ukazać i udzielić jej\". Jedynym powodem, dla którego Bóg stwarza, jest Jego miłość i dobroć: \"Kluczem miłości otworzył swoją dłoń, by dokonać dzieła stworzenia\". Sobór Watykański I wyjaśnia:"
        },
        {
          "type": "quote",
          "content": "Jedyny i prawdziwy Bóg, w swojej dobroci i swoją wszechmocną potęgą, nie dla powiększenia lub osiągnięcia własnego szczęścia, ale dla objawienia swojej doskonałości przez dobra, jakich udziela stworzeniom, całkowicie wolną decyzją, od początku czasu, stworzył z nicości dwa rodzaje stworzeń: stworzenia duchowe i materialne\"."
        },
        {
          "type": "paragraph",
          "number": 294,
          "content": "Chwałą Boga jest to, by realizowało się ukazywanie i udzielanie Jego dobroci, ze względu na które został stworzony świat. Uczynić z nas \"przybranych synów przez Jezusa Chrystusa, według postanowienia swej woli, ku chwale majestatu swej łaski\" (Ef 1, 5-6) - taki był Boży zamysł życzliwości. \"Albowiem chwałą Boga jest człowiek żyjący, a życiem człowieka jest oglądanie Boga. Jeśli zatem objawienie się Boga przez dzieło stworzenia dało życie wszystkim istotom, jakie żyją na ziemi, o ileż bardziej objawienie się Ojca przez Słowo daje życie tym, którzy widzą Boga\". Celem ostatecznym stworzenia jest to, by Bóg, \"będący Stwórcą wszystkiego, stał się ostatecznie <<wszystkim we wszystkich>> (1 Kor 15, 28), zapewniając równocześnie i własną chwałę, i nasze szczęście\""
        },
        {
          "type": "label",
          "content": "IV. Tajemnica stworzenia"
        },
        {
          "type": "label",
          "content": "Bóg stwarza przez mądrość i miłość"
        },
        {
          "type": "paragraph",
          "number": 295,
          "content": "Wierzymy, że Bóg stworzył świat według swojej mądrości. Świat nie powstał w wyniku jakiejś konieczności, ślepego przeznaczenia czy przypadku. Wierzymy, że pochodzi z wolnej woli Boga, który chciał dać stworzeniom uczestnictwo w swoim bycie, w swojej mądrości i dobroci: \"Boś Ty stworzył wszystko, a dzięki Twej woli istniało i zostało stworzone\" (Ap 4, 11). \"Jak liczne są dzieła Twoje, Panie! Ty wszystko mądrze uczyniłeś\" (Ps 104, 24). \"Pan jest dobry dla wszystkich i Jego miłosierdzie ogarnia wszystkie Jego dzieła\" (Ps 145, 9)."
        },
        {
          "type": "label",
          "content": "Bóg stwarza \"z niczego\""
        },
        {
          "type": "paragraph",
          "number": 296,
          "content": "Wierzymy, że Bóg, aby stwarzać, nie potrzebuje niczego istniejącego wcześniej ani żadnej pomocy. Stworzenie nie jest także konieczną emanacją substancji Bożej. Bóg stwarza w sposób wolny \"z niczego\""
        },
        {
          "type": "label",
          "content": "Cóż nadzwyczajnego byłoby w tym, gdyby Bóg wyprowadził świat z istniejącej już wcześniej materii? Ludzki twórca, gdy otrzyma materiał, zrobi z niego wszystko, co zechce. Tymczasem moc Boga okazuje się właśnie w tym, że wychodzi On od nicości, by uczynić wszystko, co zechce."
        },
        {
          "type": "paragraph",
          "number": 297,
          "content": "Wiara w stworzenie \"z niczego\" jest potwierdzana w Piśmie świętym jako prawda pełna obietnicy i nadziei. Matka siedmiu synów tak zachęca ich do męczeństwa:"
        },
        {
          "type": "label",
          "content": "Nie wiem, w jaki sposób znaleźliście się w moim łonie, nie ja wam dałam tchnienie i życie, a członki każdego z was nie ja ułożyłam. Stwórca świata bowiem, który ukształtował człowieka i wynalazł początek wszechrzeczy, w swojej litości ponownie odda wam tchnienie i życie, dlatego że wy gardzicie sobą teraz dla Jego praw... Proszę cię, synu, spojrzyj na niebo i na ziemię, a mając na oku wszystko, co jest na nich, zwróć uwagę na to, że z niczego stworzył je Bóg i że ród ludzki powstał w ten sam sposób (2 Mch 7, 22-23. 28)."
        },
        {
          "type": "paragraph",
          "number": 298,
          "content": "Ponieważ Bóg może stwarzać z niczego, może także, przez Ducha Świętego, dać życie duchowe grzesznikom, stwarzając w nich serce czyste, oraz przez zmartwychwstanie udzielać życia ciałom zmarłych. On bowiem \"ożywia umarłych i to, co nie istnieje, powołuje do istnienia\" (Rz 4, 17). Ponieważ przez swoje Słowo mógł sprawić, by światło zajaśniało w ciemnościach, może również udzielić światła wiary tym, którzy Go nie znają."
        },
        {
          "type": "label",
          "content": "Bóg stwarza świat uporządkowany i dobry"
        },
        {
          "type": "paragraph",
          "number": 299,
          "content": "Ponieważ Bóg stwarza w sposób mądry, stworzenie jest uporządkowane: \"Tyś wszystko urządził według miary i liczby, i wagi\" (Mdr 11, 20). Świat, stworzony w wiecznym Słowie i przez wieczne Słowo, będące \"obrazem Boga niewidzialnego\" (Kol 1, 15), jest przeznaczony i ofiarowany dla człowieka, będącego obrazem Boga, wezwanego do osobowej relacji z Bogiem. Nasz rozum, uczestnicząc w świetle Rozumu Bożego, może zrozumieć to, co Bóg mówi nam przez swoje stworzenie; oczywiście, nie bez wielkiego wysiłku, a także w duchu pokory i czci wobec Stwórcy oraz Jego dzieła 132 . Stworzenie wywodzące się z Bożej dobroci uczestniczy w tej dobroci (\"A Bóg widział, że wszystko, co uczynił, było dobre... bardzo dobre\": Rdz 1, 4.10.12. 18. 21. 31). Stworzenie jest więc chciane przez Boga jako dar skierowany do człowieka, jako dziedzictwo, które jest przeznaczone dla niego i powierzone mu. Kościół musiał wielokrotnie bronić prawdy o dobroci stworzenia, w tym także świata materialnego."
        },
        {
          "type": "label",
          "content": "Bóg jest transcendentny wobec stworzenia i jest w nim obecny"
        },
        {
          "type": "paragraph",
          "number": 300,
          "content": "Bóg jest nieskończenie większy od wszystkich swoich dzieł: \"Tyś swój majestat wyniósł nad niebiosa\" (Ps 8, 2); \"a wielkość Jego niezgłębiona\" (Ps 145, 3). Ponieważ jednak jest Stwórcą niezależnym i wolnym, pierwszą przyczyną wszystkiego, co istnieje, jest także obecny w najgłębszym wnętrzu swoich stworzeń: \"W Nim żyjemy, poruszamy się i jesteśmy\" (Dz 17, 28). Według słów św. Augustyna jest On superior summo meo et interior intimo meo - \"wyższy od mojej wysokości i głębszy od mojej głębi\" ."
        },
        {
          "type": "label",
          "content": "Bóg podtrzymuje i prowadzi stworzenie"
        },
        {
          "type": "paragraph",
          "number": 301,
          "content": "Po stworzeniu Bóg nie pozostawia stworzenia samemu sobie. Nie tylko daje mu byt i istnienie, ale w każdej chwili podtrzymuje je w istnieniu, pozwala mu działać i prowadzi je do jego celu. Uznanie tej pełnej zależności od Stwórcy jest źródłem mądrości i wolności, radości i ufności:"
        },
        {
          "type": "comment",
          "content": "Miłujesz bowiem wszystkie stworzenia, niczym się nie brzydzisz, co uczyniłeś, bo gdybyś miał coś w nienawiści, byłbyś tego nie uczynił. Jakżeby coś trwać mogło, gdybyś Ty tego nie chciał? Jak by się zachowało, czego byś nie wezwał? Oszczędzasz wszystko, bo to wszystko Twoje, Panie, miłośniku życia! (Mdr 11, 24-26)."
        },
        {
          "type": "label",
          "content": "V. Bóg urzeczywistnia swój zamysł: Opatrzność Boża"
        },
        {
          "type": "paragraph",
          "number": 302,
          "content": "Stworzenie ma właściwą sobie dobroć i doskonałość, ale nie wyszło całkowicie wykończone z rąk Stwórcy. Jest ono stworzone \"w drodze\" (in statu viae) do ostatecznej doskonałości, którą ma dopiero osiągnąć i do której Bóg je przeznaczył. Bożą Opatrznością nazywamy zrządzenia, przez które Bóg prowadzi swoje stworzenie do tej doskonałości:"
        },
        {
          "type": "comment",
          "content": "Wszystko zaś, co Bóg stworzył, zachowuje swoją Opatrznością i wszystkim rządzi, \"sięgając potężnie od krańca do krańca i władając wszystkim z dobrocią\" (Mdr 8,1), bo \"wszystko odkryte i odsłonięte jest przed Jego oczami\" (Hbr 4,13), nawet to, co ma stać się w przyszłości z wolnego działania stworzeń."
        },
        {
          "type": "paragraph",
          "number": 303,
          "content": "Świadectwa Pisma świętego na ten temat są jednomyślne: troska Opatrzności Bożej jest konkretna i bezpośrednia; obejmuje sobą wszystko, od rzeczy najmniejszych aż do wielkich wydarzeń świata i historii. Księgi święte z mocą potwierdzają absolutną suwerenność Boga w biegu wydarzeń: \"Nasz Bóg jest w niebie; czyni wszystko, co zechce\" (Ps 115, 3), a o Chrystusie zostało powiedziane: \"Ten, co otwiera, a nikt nie zamknie, i Ten, co zamyka, a nikt nie otwiera\" (Ap 3, 7). \"Wiele zamierzeń jest w sercu człowieka, lecz wola Pana się ziści\" (Prz 19, 21)."
        },
        {
          "type": "paragraph",
          "number": 304,
          "content": "Widzimy więc, że Duch Święty, główny Autor Pisma świętego, przypisuje często Bogu działania, nie wspominając przyczyn wtórnych. Nie jest to uproszczony \"sposób mówienia\", ale dogłębne odwoływanie się do pierwszeństwa Boga i Jego absolutnego panowania nad historią i światem oraz wychowywanie do pokładania w Nim ufności. Modlitwa Psalmów jest wielką szkołą tego zaufania ."
        },
        {
          "type": "paragraph",
          "number": 305,
          "content": "Jezus domaga się dziecięcego zawierzenia Opatrzności Ojca niebieskiego, który troszczy się o najmniejsze potrzeby swoich dzieci: \"Nie troszczcie się więc zbytnio i nie mówcie: co będziemy jeść? co będziemy pić?... Ojciec wasz niebieski wie, że tego wszystkiego potrzebujecie. Starajcie się naprzód o Królestwo Boga i o Jego sprawiedliwość, a to wszystko będzie wam dodane\" (Mt 6, 31-33)."
        },
        {
          "type": "label",
          "content": "Opatrzność a przyczyny wtórne"
        },
        {
          "type": "paragraph",
          "number": 306,
          "content": "Bóg jest niezależnym Władcą swego zamysłu. W jego realizacji posługuje się jednak współudziałem stworzeń. Nie jest to znakiem słabości, lecz wielkości i dobroci Boga wszechmogącego. Bóg daje więc swoim stworzeniom nie tylko istnienie, lecz także godność samodzielnego działania, bycia przyczynami i zasadami wzajemnie dla siebie oraz współdziałania w ten sposób w wypełnianiu Jego zamysłu."
        },
        {
          "type": "paragraph",
          "number": 307,
          "content": "Bóg daje ludziom możliwość dobrowolnego uczestniczenia w swojej Opatrzności, powierzając im odpowiedzialność za czynienie sobie ziemi \"poddaną\" i za panowanie nad nią. Bóg pozwala więc ludziom być rozumnymi i wolnymi przyczynami w celu dopełniania dzieła stworzenia, w doskonałej harmonii dla dobra własnego i dobra innych. Ludzie, często nieświadomi współpracownicy woli Bożej, mogą wejść w sposób dobrowolny w Boży zamysł przez swoje działania, przez swoje modlitwy, a także przez swoje cierpienia. Stają się więc w pełni \"pomocnikami Boga\" (1 Kor 3, 9; 1 Tes 3, 2) i Jego Królestwa."
        },
        {
          "type": "paragraph",
          "number": 308,
          "content": "Jest to prawda nieodłączna od wiary w Boga Stwórcę; Bóg działa we wszelkim działaniu swoich stworzeń. On jest pierwszą przyczyną, która działa w przyczynach wtórnych i przez nie: \"Albowiem to Bóg jest w was sprawcą i chcenia, i działania zgodnie z Jego wolą\" (Flp 2, 13). Ta prawda nie pomniejsza godności stworzenia, ale ją podnosi. Stworzenie, wyprowadzone z nicości mocą, mądrością i dobrocią Bożą, nie może niczego osiągnąć, jeśli jest oddzielone od swego początku, ponieważ \"stworzenie bez Stwórcy zanika\"; tym bardziej nie może osiągnąć swego ostatecznego celu bez pomocy łaski."
        },
        {
          "type": "label",
          "content": "Opatrzność a zgorszenie z powodu zła"
        },
        {
          "type": "paragraph",
          "number": 309,
          "content": "Jeśli Bóg, Ojciec wszechmogący, Stwórca uporządkowanego i dobrego świata, troszczy się o wszystkie swoje stworzenia, to dlaczego istnieje zło? Tego pytania, równie naglącego jak nieuniknionego, równie bolesnego jak tajemniczego, nie wyczerpie żadna łatwa odpowiedź. Odpowiedzi na to pytanie udziela dopiero całość wiary chrześcijańskiej: dobroć stworzenia, dramat grzechu, cierpliwa miłość Boga, wychodząca ciągle naprzeciw człowieka przez Jego przymierza, odkupieńcze Wcielenie Jego Syna, dar Ducha Świętego, zgromadzenie Kościoła, moc sakramentów oraz wezwanie do szczęśliwego życia, do którego wszystkie wolne stworzenia są zaproszone, zanim przyjmą jeszcze to wezwanie; lecz mogą także - co jest straszną tajemnicą - z góry je odrzucić. Nie ma takiego elementu w orędziu chrześcijańskim, który nie byłby częściową odpowiedzią na pytanie o zło.\n"
        },
        {
          "type": "paragraph",
          "number": 310,
          "content": "Dlaczego jednak Bóg nie stworzył świata tak doskonałego, by żadne zło nie mogło w nim istnieć? W swojej nieskończonej mocy Bóg zawsze mógłby stworzyć coś lepszego. W swojej nieskończonej mądrości i dobroci Bóg chciał jednak w sposób wolny stworzyć świat \"w drodze\" do jego ostatecznej doskonałości. To stawanie się dopuszcza w zamyśle Bożym pojawianie się pewnych bytów, a zanikanie innych; dopuszcza obok tego, co najdoskonalsze, także to, co mniej doskonałe; obok budowania natury, również zniszczenia. Obok dobra fizycznego istnieje zatem także zło fizyczne tak długo, jak długo stworzenie nie osiągnie swojej doskonałości."
        },
        {
          "type": "paragraph",
          "number": 311,
          "content": "Aniołowie i ludzie - stworzenia rozumne i wolne - muszą zdążać do swego ostatecznego przeznaczenia przez wolny wybór, a przede wszystkim przez miłość. Mogą więc błądzić. Istotnie, popełnili oni grzech. W ten właśnie sposób zło moralne weszło w świat; jest ono nieporównanie większe od zła fizycznego. Bóg w żaden sposób, ani bezpośrednio, ani pośrednio, nie jest przyczyną zła moralnego. Dopuszcza je jednak, szanując wolność swego stworzenia, i w sposób tajemniczy potrafi wyprowadzić z niego dobro: \"Bóg wszechmogący... ponieważ jest dobry w najwyższym stopniu, nie pozwoliłby nigdy na istnienie jakiegokolwiek zła w swoich dziełach, jeśli nie byłby na tyle potężny i dobry, by wyprowadzić dobro nawet z samego zła.\""
        },
        {
          "type": "paragraph",
          "number": 312,
          "content": "Można więc niekiedy odkryć, że Bóg w swojej wszechmocnej Opatrzności może wyprowadzić dobro ze skutków zła, nawet moralnego, spowodowanego przez Jego stworzenia: \"Nie wyście mnie tu posłali - mówi Józef do swoich braci - lecz Bóg... Wy niegdyś knuliście zło przeciwko mnie, Bóg jednak zamierzył to jako dobro, żeby sprawić... że przeżył naród wielki\" (Rdz 45, 8; 50, 20) 150 . Z największego zła moralnego, jakie kiedykolwiek mogło być popełnione, z odrzucenia i zabicia Syna Bożego, spowodowanego przez grzechy wszystkich ludzi, Bóg, w nadmiarze swojej łaski, wyprowadził największe dobro: uwielbienie Chrystusa i nasze Odkupienie. Zło nie staje się jednak mimo to dobrem.\n"
        },
        {
          "type": "paragraph",
          "number": 313,
          "content": "\"Bóg z tymi, którzy Go miłują, współdziała we wszystkim dla ich dobra\" (Rz 8, 28). Świadectwo świętych nieustannie potwierdza tę prawdę: \"Święta Katarzyna ze Sieny mówi więc do \"tych, którzy gorszą się i buntują przeciw temu, co im się zdarza\": \"Wszystko pochodzi z miłości, wszystko jest skierowane ku zbawieniu człowieka, Bóg czyni wszystko tylko w tym celu\".\n\nŚwięty Tomasz More przed swoim męczeństwem pociesza córkę: \"Nic nie może się zdarzyć, jeśli nie chciałby tego Bóg. A wszystko, czego On chce, chociaż mogłoby wydawać się nam najgorsze, jest dla nas najlepsze\",\n\nJuliana z Norwich: \"Poznaję więc przez łaskę Bożą, że powinnam mocno trzymać się wiary i z nie mniejszym przekonaniem wierzyć, że wszystko będzie dobre...\" \nI zobaczysz, że wszystko będzie dobre\" (Thou shalt see thyself that all MANNER of thing shall be well)."
        },
        {
          "type": "paragraph",
          "number": 314,
          "content": "Wierzymy mocno, że Bóg jest Władcą świata i historii. Drogi Jego Opatrzności są dla nas często nie znane. Dopiero u kresu, gdy skończy się nasze poznanie częściowe, gdy zobaczymy Boga \"twarzą w twarz\" (1 Kor 13, 12), w pełni poznamy drogi, którymi Bóg prowadził swoje stworzenie, nawet przez dramaty zła i grzechu, do odpoczynku ostatecznego Szabatu, ze względu na który stworzył niebo i ziemię.\n"
        },
        {
          "type": "label",
          "content": "W skrócie"
        },
        {
          "type": "paragraph",
          "number": 315,
          "content": "Bóg, stwarzając świat i człowieka, dał pierwsze i powszechne świadectwo swojej wszechmocnej miłości i swojej mądrości, pierwszą zapowiedź swego \"zamysłu życzliwości\", którego zwieńczeniem jest nowe stworzenie w Chrystusie."
        },
        {
          "type": "paragraph",
          "number": 316,
          "content": "Chociaż dzieło stworzenia jest w sposób szczególny przypisywane Ojcu, jest również prawdą wiary, że Ojciec, Syn i Duch Święty są jedyną i niepodzielną zasadą stworzenia."
        },
        {
          "type": "paragraph",
          "number": 317,
          "content": "Bóg sam stworzył wszechświat w sposób wolny, bezpośrednio, bez żadnej pomocy."
        },
        {
          "type": "paragraph",
          "number": 318,
          "content": "Żadne stworzenie nie ma nieskończonej mocy, jaka jest konieczna do \"stwarzania\" w ścisłym znaczeniu tego słowa, czyli do wytwarzania i udzielania bytu temu, co go wcześniej nie miało (powołanie do istnienia \"ex nihilo\" - \"z niczego\")."
        },
        {
          "type": "paragraph",
          "number": 319,
          "content": "Bóg stworzył świat, by ukazać swoją chwałę i udzielić jej. Chwałą, dla której Bóg stworzył stworzenia, jest to, by uczestniczyły w Jego prawdzie, Jego dobroci i Jego pięknie."
        },
        {
          "type": "paragraph",
          "number": 320,
          "content": "Bóg, który stworzył wszechświat, podtrzymuje go w istnieniu przez swoje Słowo, Syna, który \"podtrzymuje wszystko słowem swej potęgi\" (Hbr 1, 3), i przez Ducha Stwórcę, który daje życie."
        },
        {
          "type": "paragraph",
          "number": 321,
          "content": "Opatrzność Boża oznacza zrządzenia, przez które Bóg z miłością i mądrością prowadzi wszystkie stworzenia do ich ostatecznego celu."
        },
        {
          "type": "paragraph",
          "number": 322,
          "content": "Chrystus zachęca nas do dziecięcego zawierzenia Opatrzności naszego Ojca niebieskiego, a św. Piotr Apostoł przypomina: \"Wszystkie troski wasze przerzućcie na Niego, gdyż Jemu zależy na was\" (1 P 5, 7)."
        },
        {
          "type": "paragraph",
          "number": 323,
          "content": "Opatrzność Boża działa również przez działanie stworzeń. Bóg pozwala ludziom współpracować w sposób wolny z Jego zamysłami."
        },
        {
          "type": "paragraph",
          "number": 324,
          "content": "Dopuszczenie przez Boga zła fizycznego i zła moralnego jest tajemnicą. Bóg ją wyjaśnia przez swojego Syna, Jezusa Chrystusa, który umarł i zmartwychwstał, by zwyciężyć zło. Wiara daje nam pewność, że Bóg nie dopuściłby zła, gdyby nie wyprowadzał z niego dobra drogami, które poznamy w pełni dopiero w życiu wiecznym."
        },
        {
          "type": "article",
          "content": "Paragraf piąty\nNIEBO I ZIEMIA"
        },
        {
          "type": "paragraph",
          "number": 325,
          "content": "Symbol Apostolski stwierdza, że Bóg jest \"Stwórcą nieba i ziemi\", a Symbol Nicejsko-Konstantynopolitański uzupełnia: \"Wszystkich rzeczy widzialnych i niewidzialnych\"."
        },
        {
          "type": "paragraph",
          "number": 326,
          "content": "Wyrażenie \"niebo i ziemia\" w Piśmie świętym oznacza to wszystko, co istnieje - całe stworzenie. Wskazuje również na więź, jaka wewnątrz stworzenia równocześnie jednoczy i rozdziela niebo i ziemię: \"Ziemia\" jest światem ludzi , \"niebo\" lub \"niebiosa\" mogą oznaczać firmament, ale także własne \"miejsce\" Boga: \"Ojca naszego, który jest w niebie\" (Mt 5,16) a więc także \"niebo\", którym jest chwała eschatologiczna. Słowo \"niebo\" wskazuje w końcu \"miejsce\" stworzeń duchowych - aniołów - które otaczają Boga."
        },
        {
          "type": "paragraph",
          "number": 327,
          "content": "Wyznanie wiary Soboru Laterańskiego IV stwierdza, że Bóg \"równocześnie od początku czasu stworzył z nicości jeden i drugi rodzaj stworzeń, stworzenia duchowe i materialne, to znaczy aniołów i świat ziemski, a na końcu człowieka, który złożony z duszy i ciała łączy w sobie świat duchowy i materialny\"."
        },
        {
          "type": "label",
          "content": "I. Aniołowie"
        },
        {
          "type": "label",
          "content": "Istnienie aniołów - prawda wiary"
        },
        {
          "type": "paragraph",
          "number": 328,
          "content": "Istnienie istot duchowych, niecielesnych, które Pismo święte nazywa zazwyczaj aniołami, jest prawdą wiary. Świadectwo Pisma świętego jest tak oczywiste, jak jednomyślność Tradycji."
        },
        {
          "type": "label",
          "content": "Kim są aniołowie?"
        },
        {
          "type": "paragraph",
          "number": 329,
          "content": "Święty Augustyn mówi na ich temat: \"<<Anioł>> oznacza funkcję, nie naturę. Pytasz, jak nazywa się ta natura? - Duch. pytasz o funkcję? - Anioł. Przez to, czym jest, jest duchem, a przez to, co wypełnia, jest aniołem\". W całym swoim bycie aniołowie są sługami i wysłannikami Boga. Ponieważ zawsze kontemplują \"oblicze Ojca... który jest w niebie\" (Mt 18, 10), są wykonawcami Jego rozkazów, \"by słuchać głosu Jego słowa\" (Ps 103, 20)."
        },
        {
          "type": "paragraph",
          "number": 330,
          "content": "Jako stworzenia czysto duchowe aniołowie posiadają rozum i wolę: są stworzeniami osobowymi i nieśmiertelnymi. przewyższają doskonałością wszystkie stworzenia widzialne. Świadczy o tym blask ich chwały."
        },
        {
          "type": "label",
          "content": "Chrystus \"ze wszystkimi swoimi aniołami\""
        },
        {
          "type": "paragraph",
          "number": 331,
          "content": "Chrystus stanowi centrum świata anielskiego. Aniołowie należą do Niego: \"Gdy Syn Człowieczy przyjdzie w swej chwale i wszyscy aniołowie z Nim...\" (Mt 25, 31). Należą do Niego, ponieważ zostali stworzeni przez Niego i dla Niego: \"Bo w Nim zostało wszystko stworzone: i to, co w niebiosach, i to, co na ziemi, byty widzialne i niewidzialne, czy Trony, czy Panowania, czy Zwierzchności, czy Władze. Wszystko przez Niego i dla Niego zostało stworzone\" (Kol 1, 16). W jeszcze większym stopniu należą do Niego, ponieważ uczynił ich posłańcami swojego zamysłu zbawienia: \"Czyż nie są oni wszyscy duchami przeznaczonymi do usług, posyłanymi na pomoc tym, którzy mają posiąść zbawienie?\" (Hbr 1, 14)."
        },
        {
          "type": "paragraph",
          "number": 332,
          "content": "Aniołowie są obecni od chwili stworzenia i w ciągu całej historii zbawienia, zwiastując z daleka i z bliska to zbawienie oraz służąc wypełnieniu zamysłu Bożego. Oto niektóre przykłady: zamykają raj ziemski, chronią Lota, ratują Hagar i jej dziecko, powstrzymują rękę Abrahama, pośredniczą w przekazywaniu Prawa, prowadzą lud Boży, zwiastują narodziny i powołania, towarzyszą prorokom. Wreszcie anioł Gabriel zwiastuje narodzenie Poprzednika oraz narodzenie samego Jezusa."
        },
        {
          "type": "paragraph",
          "number": 333,
          "content": "Życie Słowa Wcielonego, od Wcielenia do Wniebowstąpienia, jest otoczone adoracją i służbą aniołów. Gdy Bóg \"wprowadza Pierworodnego na świat, mówi: Niech Mu oddają pokłon wszyscy aniołowie Boży\" (Hbr 1, 6). Ich śpiew uwielbienia przy narodzeniu Chrystusa nie przestał rozbrzmiewać w uwielbieniu Kościoła: \"Chwała Bogu...\" (Łk 2,14). Aniołowie strzegą Jezusa w dzieciństwie, służą Mu na pustyni, umacniają Go w agonii i mogliby ocalić Go z ręki nieprzyjaciół, jak kiedyś Izraela. Aniołowie także \"ewangelizują\", głosząc Dobrą Nowinę Wcielenia i Zmartwychwstania Chrystusa. Będą obecni w czasie powrotu Chrystusa, który zapowiadają, służąc Mu podczas sądu."
        },
        {
          "type": "label",
          "content": "Aniołowie w życiu Kościoła"
        },
        {
          "type": "paragraph",
          "number": 334,
          "content": "W taki sam sposób całe życie Kościoła korzysta z tajemniczej i potężnej pomocy aniołów."
        },
        {
          "type": "paragraph",
          "content": ""
        },
        {
          "type": "paragraph",
          "number": 335,
          "content": "W liturgii Kościół łączy się z aniołami, by uwielbiać trzykroć świętego Boga; przywołuje ich obecność w liturgii pogrzebowej (w pieśni In paradisum deducant te angeli... - \"Niech aniołowie zawiodą cię do raju...\", lub w \"Hymnie cherubinów\" w liturgii bizantyjskiej) oraz czci szczególnie pamięć niektórych aniołów (św. Michała, św. Gabriela, św. Rafała, Aniołów Stróżów)."
        },
        {
          "type": "paragraph",
          "number": 336,
          "content": "Życie ludzkie od początku aż do śmierci jest otoczone opieką i wstawiennictwem aniołów. \"Każdy wierny ma u swego boku anioła jako opiekuna i stróża, by prowadził go do życia\". Już na ziemi życie chrześcijańskie uczestniczy - przez wiarę - w błogosławionej wspólnocie aniołów i ludzi, zjednoczonych w Bogu.\n"
        },
        {
          "type": "label",
          "content": "II. Świat widzialny"
        },
        {
          "type": "paragraph",
          "number": 337,
          "content": "Bóg sam stworzył świat widzialny w całym jego bogactwie, jego różnorodności i porządku. Pismo święte przedstawia symbolicznie dzieło Stwórcy jako ciąg sześciu dni Boskiej \"pracy\", która kończy się \"odpoczynkiem\" siódmego dnia (Rdz 1, 1-2, 4). Na temat stworzenia Pismo święte naucza prawd objawionych przez Boga dla naszego zbawienia; pozwalają one \"poznawać najgłębszą naturę całego stworzenia, jego wartość i przeznaczenie do chwały Bożej\" ."
        },
        {
          "type": "paragraph",
          "number": 338,
          "content": "Nie istnieje nic, co nie zawdzięczałoby swego istnienia Bogu Stwórcy. Świat zaczął się wtedy, gdy został wydobyty z nicości słowem Boga; wszystkie istniejące byty, cała natura, cała historia ludzka zakorzeniają się w tym pierwotnym wydarzeniu; ono jest początkiem, który tworzy świat i zapoczątkowuje czas."
        },
        {
          "type": "paragraph",
          "number": 339,
          "content": "Każde stworzenie posiada swoją własną dobroć i doskonałość. O każdym z dzieł \"sześciu dni\" jest powiedziane: \"A widział Bóg, że było dobre\". \"Wszystkie rzeczy bowiem z samego faktu, że są stworzone, mają własną trwałość, prawdziwość, dobroć i równocześnie własne prawa i porządek\". Różne stworzenia, chciane w ich własnym bycie, odzwierciedlają, każde na swój sposób, jakiś promień nieskończonej mądrości i dobroci Boga. Z tego powodu człowiek powinien szanować dobroć każdego stworzenia, by unikać nieuporządkowanego wykorzystania rzeczy, które lekceważy Stwórcę oraz powoduje zgubne konsekwencje dla ludzi i ich środowiska.\n"
        },
        {
          "type": "paragraph",
          "number": 340,
          "content": "Współzależność stworzeń jest chciana przez Boga. Słońce i księżyc, cedr i mały kwiatek, orzeł i wróbel: niezmierna rozmaitość i różnorodność stworzeń oznacza, że żadne z nich nie wystarcza sobie samemu. Istnieją one tylko we wzajemnej zależności od siebie, by uzupełniać się, służąc jedne drugim.\n"
        },
        {
          "type": "paragraph",
          "number": 341,
          "content": "Piękno wszechświata: Porządek i harmonia świata stworzonego wynikają z różnorodności bytów oraz związków, jakie istnieją między nimi. Człowiek odkrywa je stopniowo jako prawa natury. Budzą one podziw uczonych. Piękno stworzenia jest odbiciem nieskończonego piękna Stwórcy. Powinno ono budzić szacunek i zachęcać do poddania Bogu rozumu i woli człowieka.\n"
        },
        {
          "type": "paragraph",
          "number": 342,
          "content": "Hierarchia stworzeń jest wyrażona przez porządek \"sześciu dni\", który przechodzi od tego, co mniej doskonałe, do tego, co bardziej doskonałe. Bóg kocha wszystkie swoje stworzenia, troszczy się o wszystkie, nawet o wróble. Niemniej Jezus mówi: \"Jesteście ważniejsi niż wiele wróbli\" (Łk 12, 7), a także: \"O ileż ważniejszy jest człowiek niż owca!\" (Mt 12,12)."
        },
        {
          "type": "paragraph",
          "number": 343,
          "content": "Człowiek jest szczytem dzieła stworzenia. Opis natchniony wyraża tę prawdę, wyraźnie oddzielając stworzenie człowieka od stworzenia innych stworzeń."
        },
        {
          "type": "paragraph",
          "number": 344,
          "content": "Istnieje solidarność między wszystkimi stworzeniami, wynikająca z faktu, że wszystkie one mają tego samego Stwórcę i wszystkie są skierowane ku Jego chwale:"
        },
        {
          "type": "quote",
          "content": "Pochwalony bądź, Panie,\nZ wszystkimi Twoimi stworzeniami,\nA przede wszystkim z naszym bratem słońcem,\nKtóre dzień daje, a Ty przez nie świecisz,\nOno jest piękne i promieniste,\nA przez swój blask\nJest Twoim wyobrażeniem, o Najwyższy...\n\nPanie, bądź pochwalony\nPrzez naszą siostrę wodę,\nKtóra jest wielce pożyteczna\nI pokorna, i cenna, i czysta...\nPanie, bądź pochwalony\nPrzez naszą siostrę - matkę ziemię,\nKtóra nas żywi i chowa,\nI rodzi różne owoce, barwne kwiaty i zioła...\n\nCzyńcie chwałę i błogosławieństwo Panu\nI składajcie Mu dzięki,\nI służcie Mu\nZ wielką pokorą."
        },
        {
          "type": "paragraph",
          "number": 345,
          "content": "Szabat - koniec dzieła \"sześciu dni\". Tekst święty mówi, że \"Bóg ukończył w dniu szóstym swe dzieło, nad którym pracował\", \"w ten sposób zostały ukończone niebo i ziemia\", i że Bóg \"odpoczął dnia siódmego\", \"pobłogosławił ów siódmy dzień i uczynił go świętym\" (Rdz 2, 1-3). Słowa te są bogate w zbawczą naukę:\n"
        },
        {
          "type": "paragraph",
          "number": 346,
          "content": "Bóg nadał stworzeniu podstawę i prawa, które pozostają trwałe, na których wierzący będzie mógł oprzeć się z ufnością i które będą dla niego znakiem i rękojmią niezachwianej wierności Przymierza Bożego. Człowiek ze swej strony powinien pozostać wierny tej podstawie i szanować prawa, które Stwórca wpisał w swoje dzieło."
        },
        {
          "type": "paragraph",
          "number": 348,
          "content": "Szabat znajduje się w centrum prawa Izraela. Zachowywanie przykazań jest odpowiedzią na mądrość i wolę Boga wyrażoną w dziele stworzenia."
        },
        {
          "type": "paragraph",
          "number": 349,
          "content": "Ósmy dzień. Dla nas jednak zajaśniał nowy dzień: dzień Zmartwychwstania Chrystusa. Siódmy dzień kończy pierwsze stworzenie. Ósmy dzień zaczyna nowe stworzenie. W ten sposób dzieło stworzenia dochodzi do punktu kulminacyjnego w jeszcze większym dziele Odkupienia. Pierwsze stworzenie odnajduje swój sens i swój szczyt w nowym stworzeniu w Chrystusie, którego blask przekracza pierwsze stworzenie.\n"
        },
        {
          "type": "label",
          "content": "W skrócie"
        },
        {
          "type": "paragraph",
          "number": 350,
          "content": "Aniołowie są stworzeniami duchowymi, które nieustannie wielbią Boga i służą Jego zbawczym zamysłom wobec innych stworzeń: \"Ad omnia bona nostra cooperantur angeli\" - \"Aniołowie współdziałają we wszystkim, co dla nas dobre\".\n"
        },
        {
          "type": "paragraph",
          "number": 351,
          "content": "Aniołowie otaczają Chrystusa, swego Pana. Służą Mu w szczególny sposób w wypełnianiu Jego zbawczej misji wobec ludzi."
        },
        {
          "type": "paragraph",
          "number": 352,
          "content": "Kościół czci aniołów, którzy pomagają mu w jego ziemskiej pielgrzymce i opiekują się wszystkimi ludźmi."
        },
        {
          "type": "paragraph",
          "number": 353,
          "content": "Bóg chciał, aby stworzenia były zróżnicowane, dobre, współzależne i uporządkowane. Przeznaczył wszystkie stworzenia materialne dla dobra rodzaju ludzkiego. Człowiek, a przez niego cale stworzenie, jest przeznaczony dla chwały Bożej."
        },
        {
          "type": "paragraph",
          "number": 354,
          "content": "Poszanowanie praw wpisanych w stworzenie i związków wynikających z natury rzeczy jest zasadą mądrości i podstawą moralności."
        },
        {
          "type": "article",
          "content": "Paragraf szósty\nCZŁOWIEK"
        },
        {
          "type": "paragraph",
          "number": 355,
          "content": "\"Stworzył Bóg człowieka na swój obraz, na obraz Boży go stworzył\" (Rdz 1, 27). Człowiek zajmuje wyjątkowe miejsce w stworzeniu: został on stworzony \"na obraz Boży\" (I); w swojej własnej naturze jednoczy świat duchowy i świat materialny (II); jest stworzony jako \"mężczyzna i kobieta\" (III); Bóg obdarzył go swoją przyjaźnią (IV)."
        },
        {
          "type": "label",
          "content": "I. \"Na obraz Boży\""
        },
        {
          "type": "paragraph",
          "number": 356,
          "content": "Pośród wszystkich stworzeń widzialnych jedynie człowiek jest \"zdolny do poznania i miłowania swego Stwórcy\"; jest on \"jedynym na ziemi stworzeniem, którego Bóg chciał dla niego samego\". Tylko człowiek jest wezwany do uczestniczenia w życiu Bożym przez poznanie i miłość. Został stworzony w tym celu i to stanowi podstawową rację jego godności:"
        },
        {
          "type": "quote",
          "content": "Czemu to, proszę, obdarzyłeś człowieka tak wielką godnością? Niewątpliwie, stało się tak jedynie dla niepojętej miłości, dzięki której dostrzegłeś Twe stworzenie w sobie samym i w nim się rozmiłowałeś... Bo z miłości stworzyłeś go i dałeś mu istnienie, by radował się Twoim najwyższym i wiecznym dobrem."
        },
        {
          "type": "paragraph",
          "number": 357,
          "content": "Człowiek, ponieważ został stworzony na obraz Boży, posiada godność osoby: nie jest tylko czymś, ale kimś. Jest zdolny poznawać siebie, panować nad sobą, w sposób dobrowolny dawać siebie oraz tworzyć wspólnotę z innymi osobami; przez łaskę jest powołany do przymierza ze swoim Stwórcą, do dania Mu odpowiedzi wiary i miłości, jakiej nikt inny nie może za niego dać."
        },
        {
          "type": "paragraph",
          "number": 358,
          "content": "Bóg wszystko stworzył dla człowieka, ale on został stworzony, aby służyć Bogu i kochać Go oraz by ofiarować Mu całe stworzenie:"
        },
        {
          "type": "quote",
          "content": "Jakaż to istota otoczona tak wielkim poważaniem otrzyma istnienie? Jest nią człowiek, wielka i wspaniała postać żyjąca, cenniejsza w oczach Bożych niż całe stworzenie. Jest nią człowiek; dla niego istnieje niebo i ziemia, morze i całe stworzenie. Do jego zbawienia Bóg przywiązuje taką wagę, że dla niego nie oszczędził nawet swego jedynego Syna. Bóg nie przestał bowiem czynić wszystkiego, by doprowadzić człowieka do siebie i posadzić go po swojej prawicy ."
        },
        {
          "type": "paragraph",
          "content": "\"Tajemnica człowieka wyjaśnia się naprawdę dopiero w tajemnicy Słowa Wcielonego\":",
          "number": 359
        },
        {
          "type": "quote",
          "content": "Święty Paweł poucza nas, że dwóch ludzi dało początek rodzajowi ludzkiemu: Adam i Chrystus... Stał się - mówi - pierwszy człowiek, Adam, duszą żyjącą, a ostatni Adam - duchem ożywiającym. Pierwszy został stworzony przez ostatniego; od Niego też otrzymał duszę dającą życie... Drugi Adam umieścił swój obraz w pierwszym, gdy go stwarzał. Dlatego przyjął jego ciało i imię, aby nie zginęło to, co uczynił na swe podobieństwo. Jest zatem pierwszy Adam i ostatni Adam. Tamten pierwszy ma początek, Ten ostatni nie ma końca, a jest w rzeczywistości pierwszy, jak to sam stwierdza: \"Ja jestem Pierwszy i Ostatni\"."
        },
        {
          "type": "paragraph",
          "number": 360,
          "content": "Dzięki wspólnemu początkowi rodzaj ludzki stanowi jedność. Bóg bowiem \"z jednego człowieka wywiódł cały rodzaj ludzki\" (Dz 17, 26)."
        },
        {
          "type": "quote",
          "content": "Wspaniała wizja, która pozwala nam kontemplować rodzaj ludzki w jedności jego początku w Bogu... w jedności jego natury, u wszystkich złożonej tak samo z materialnego ciała i duchowej duszy; w jedności jego bezpośredniego celu i jego misji w świecie; w jedności miejsca jego zamieszkania - ziemi oraz dóbr, z których wszyscy ludzie na podstawie prawa naturalnego mogą korzystać, by podtrzymywać i rozwijać swoje życie; w jedności celu nadprzyrodzonego, którym jest sam Bóg, do którego wszyscy mają dążyć; w jedności środków potrzebnych do osiągnięcia tego celu... w jedności odkupienia, którego dla wszystkich dokonał Chrystus."
        },
        {
          "type": "paragraph",
          "number": 361,
          "content": "\"Prawo ludzkiej solidarności i miłości\", nie wykluczając bogatej różnorodności osób, kultur i ludów, zapewnia nas, że wszyscy ludzie są rzeczywiście braćmi."
        },
        {
          "type": "label",
          "content": "II. Corpore et anima unus - \"jeden ciałem i duszą\""
        },
        {
          "type": "paragraph",
          "number": 362,
          "content": "Osoba ludzka, stworzona na obraz Boży, jest równocześnie istotą cielesną i duchową. Opis biblijny wyraża tę rzeczywistość językiem symbolicznym, gdy stwierdza, że \"Bóg ulepił człowieka z prochu ziemi i tchnął w jego nozdrza tchnienie życia, wskutek czego stał się człowiek istotą żywą\" (Rdz 2, 7). Cały człowiek jest więc chciany przez Boga."
        },
        {
          "type": "paragraph",
          "number": 363,
          "content": "Pojęcie dusza często oznacza w Piśmie świętym życie ludzkie lub całą osobę ludzką. Oznacza także to wszystko, co w człowieku jest najbardziej wewnętrzne i najwartościowsze; to, co sprawia, że człowiek jest w sposób najbardziej szczególny obrazem Boga: \"dusza\" oznacza zasadę duchową w człowieku."
        },
        {
          "type": "paragraph",
          "number": 364,
          "content": "Ciało człowieka uczestniczy w godności \"obrazu Bożego\"; jest ono ciałem ludzkim właśnie dlatego, że jest ożywiane przez duszę duchową, i cała osoba ludzka jest przeznaczona, by stać się w Ciele Chrystusa świątynią Ducha:"
        },
        {
          "type": "quote",
          "content": "Człowiek, stanowiący jedność ciała i duszy, skupia w sobie dzięki swej cielesnej naturze elementy świata materialnego, tak że przez niego dosięgają one swego szczytu i wznoszą głos w dobrowolnym chwaleniu Stwórcy. Nie wolno więc człowiekowi gardzić życiem ciała, lecz przeciwnie, powinien on uważać ciało swoje, jako przez Boga stworzone i mające być wskrzeszone w dniu ostatecznym, za dobre i godne szacunku."
        },
        {
          "type": "paragraph",
          "number": 365,
          "content": "Jedność ciała i duszy jest tak głęboka, że można uważać duszę za \"formę\" ciała; oznacza to, że dzięki duszy duchowej ciało utworzone z materii jest ciałem żywym i ludzkim; duch i materia w człowieku nie są dwiema połączonymi naturami, ale ich zjednoczenie tworzy jedną naturę."
        },
        {
          "type": "paragraph",
          "number": 366,
          "content": "Kościół naucza, że każda dusza duchowa jest bezpośrednio stworzona przez Boga nie jest ona \"produktem\" rodziców - i jest nieśmiertelna nie ginie więc po jej oddzieleniu się od ciała w chwili śmierci i połączy się na nowo z ciałem w chwili ostatecznego zmartwychwstania."
        },
        {
          "type": "paragraph",
          "number": 367,
          "content": "Niekiedy odróżnia się duszę od ducha. W ten sposób św. Paweł modli się, aby \"nienaruszony duch wasz, dusza i ciało... zachowały się na przyjście Pana\" (1 Tes 5, 23). Kościół naucza, że rozróżnienie to nie wprowadza jakiegoś dualizmu w duszy . \"Duch\" oznacza, że człowiek, począwszy od chwili swego stworzenia, jest skierowany ku swojemu celowi nadprzyrodzonemu, a jego dusza jest uzdolniona do tego, by była w darmowy sposób podniesiona do komunii z Bogiem."
        },
        {
          "type": "paragraph",
          "number": 368,
          "content": "Tradycja duchowa Kościoła mówi także o sercu, w biblijnym sensie \"głębi jestestwa\" (Jr 31, 33), gdzie osoba opowiada się za Bogiem lub przeciw Niemu."
        },
        {
          "type": "label",
          "content": "III. \"Mężczyzną i niewiastą stworzył ich\""
        },
        {
          "type": "label",
          "content": "Równość i odmienność chciane przez Boga"
        },
        {
          "type": "paragraph",
          "number": 369,
          "content": "Mężczyzna i kobieta są stworzeni, to znaczy chciani przez Boga, z jednej strony w doskonałej równości jako osoby ludzkie, a z drugiej strony, w ich byciu mężczyzną i kobietą. \"Bycie mężczyzną\", \"bycie kobietą\" jest rzeczywistością dobrą i chcianą przez Boga: mężczyzna i kobieta mają nieutracalną godność, która pochodzi wprost od Boga, ich Stwórcy. Mężczyzna i kobieta mają taką samą godność, zostali stworzeni \"na obraz Boga\". W swoim \"byciu mężczyzną\" i \"byciu kobietą\" odzwierciedlają oni mądrość i dobroć Stwórcy."
        },
        {
          "type": "paragraph",
          "number": 370,
          "content": "Bóg w żadnym wypadku nie jest obrazem człowieka. Nie jest ani mężczyzną, ani kobietą. Bóg jest czystym duchem, w którym nie ma miejsca na różnicę płci. \"Doskonałość\" mężczyzny i kobiety odzwierciedla coś z nieskończonej doskonałości Boga: doskonałości matki oraz doskonałości ojca i małżonka."
        },
        {
          "type": "label",
          "content": "\"Jedno dla drugiego\" - \"jedność we dwoje\""
        },
        {
          "type": "paragraph",
          "number": 371,
          "content": "Mężczyzna i kobieta, stworzeni razem, są chciani przez Boga jako jedno dla drugiego. Słowo Boże pozwala nam zrozumieć tę prawdę w różnych fragmentach tekstu świętego. \"Nie jest dobrze, żeby mężczyzna był sam; uczynię mu zatem odpowiednią dla niego pomoc\" (Rdz 2, 18). Żadne ze zwierząt nie może być tym \"partnerem\" mężczyzny. Kobieta, którą Bóg \"kształtuje\" z żebra wyjętego z ciała mężczyzny i którą przyprowadza do mężczyzny, wywołuje u niego okrzyk podziwu, miłości i jedności: \"Ta dopiero jest kością z moich kości i ciałem z mego ciała!\" (Rdz 2, 23). Mężczyzna odkrywa kobietę jako inne \"ja\" tego samego człowieczeństwa."
        },
        {
          "type": "paragraph",
          "number": 372,
          "content": "Mężczyzna i kobieta są stworzeni \"jedno dla drugiego\": Bóg nie stworzył ich \"jako części\" i \"niekompletnych\". Bóg stworzył ich do wspólnoty osób, w której jedno może być \"pomocą\" dla drugiego, ponieważ są równocześnie równi jako osoby (\"kość z moich kości...\") i uzupełniają się jako mężczyzna i kobieta. Bóg łączy ich w małżeństwie w taki sposób, że stając się \"jednym ciałem\" (Rdz 2, 24), mogą przekazywać życie ludzkie: \"Bądźcie płodni i rozmnażajcie się, abyście zaludnili ziemię\" (Rdz 1, 28). Przekazując swojemu potomstwu życie ludzkie, mężczyzna i kobieta jako małżonkowie i rodzice współdziałają w wyjątkowy sposób z dziełem Stwórcy."
        },
        {
          "type": "paragraph",
          "number": 373,
          "content": "W zamyśle Bożym mężczyzna i kobieta są powołani do czynienia sobie ziemi \"poddaną\" (Rdz 1, 28) jako \"zarządcy\" Boży. To władanie nie może być samowolnym i niszczącym panowaniem. Mężczyzna i kobieta, stworzeni na obraz Stwórcy, który miłuje \"wszystkie stworzenia\" (Mdr 11, 24), są powołani, by uczestniczyć w Opatrzności Bożej w stosunku do innych stworzeń. Z tego wynika ich odpowiedzialność za świat powierzony im przez Boga."
        },
        {
          "type": "label",
          "content": "IV. Człowiek w raju"
        },
        {
          "type": "paragraph",
          "number": 374,
          "content": "Pierwszy człowiek nie tylko został stworzony jako dobry, lecz także ukonstytuowany w przyjaźni ze swoim Stwórcą oraz w harmonii z sobą samym i otaczającym go stworzeniem. Stan ten przewyższy jedynie chwała nowego stworzenia w Chrystusie."
        },
        {
          "type": "paragraph",
          "number": 375,
          "content": "Kościół, interpretując w autentyczny sposób symbolizm języka biblijnego w świetle Nowego Testamentu i Tradycji, naucza, że nasi pierwsi rodzice Adam i Ewa zostali ukonstytuowani w stanie \"świętości i sprawiedliwości pierwotnej\". Tą łaską świętości pierwotnej było \"uczestnictwo w życiu Bożym\"."
        },
        {
          "type": "paragraph",
          "number": 376,
          "content": "Promieniowanie tej łaski umacniało wszystkie wymiary życia człowieka. Dopóki człowiek pozostawał w zażyłości z Bogiem, nie miał ani umierać, ani cierpieć. Wewnętrzna harmonia osoby ludzkiej, harmonia między mężczyzną i kobietą, a wreszcie harmonia między pierwszą parą i całym stworzeniem konstytuowała stan nazywany \"pierwotną sprawiedliwością\".\n"
        },
        {
          "type": "paragraph",
          "number": 377,
          "content": "\"Władanie\" światem, które Bóg od początku powierzył człowiekowi urzeczywistniało się przede wszystkim w samym człowieku jako panowanie nad sobą. Człowiek był nieskazitelny i uporządkowany w swoim bycie, ponieważ był wolny od potrójnej pożądliwości, która poddaje go przyjemnościom zmysłowym, pożądaniu dóbr ziemskich i afirmacji siebie wbrew nakazom rozumu."
        },
        {
          "type": "paragraph",
          "number": 378,
          "content": "Znakiem \"zażyłości\" człowieka z Bogiem jest to, że Bóg umieszcza go w ogrodzie. Człowiek żyje w nim, aby \"uprawiał go i doglądał\" (Rdz 2,15); praca nie jest ciężarem, ale współpracą mężczyzny i kobiety z Bogiem w doskonaleniu stworzenia widzialnego."
        },
        {
          "type": "paragraph",
          "number": 379,
          "content": "Harmonia pierwotnej sprawiedliwości, przewidziana dla człowieka w zamyśle Bożym, zostanie utracona przez grzech naszych pierwszych rodziców."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 380,
          "content": "\"Boże, Ty stworzyłeś człowieka na swoje podobieństwo i powierzyłeś mu cały świat, aby służąc Tobie samemu jako Stwórcy, rządził wszelkim stworzeniem\"."
        },
        {
          "type": "paragraph",
          "number": 381,
          "content": "Człowiek jest przeznaczony do odtwarzania obrazu Syna Bożego, który stał się człowiekiem - obrazem \"Boga niewidzialnego\" (Kol 1, 15) - aby Chrystus był pierworodnym między wielu braćmi i siostrami."
        },
        {
          "type": "paragraph",
          "number": 382,
          "content": "Człowiek jest jeden ciałem i duszą. Nauka wiary przyjmuje, że dusza duchowa i nieśmiertelna jest stworzona bezpośrednio przez Boga."
        },
        {
          "type": "paragraph",
          "number": 383,
          "content": "\"Bóg nie stworzył człowieka samotnym, gdyż od początku stworzył mężczyznę i niewiastę. (Rdz 1, 27), a zespolenie ich stanowi pierwszą formę wspólnoty osób\"."
        },
        {
          "type": "paragraph",
          "number": 384,
          "content": "Objawienie pozwala nam poznać stan pierwotnej świętości i sprawiedliwości mężczyzny i kobiety przed grzechem: z ich przyjaźni z Bogiem wypływało szczęście ich życia w raju."
        },
        {
          "type": "article",
          "content": "Paragraf siódmy\nUPADEK"
        },
        {
          "type": "paragraph",
          "number": 385,
          "content": "Bóg jest nieskończenie dobry i wszystkie Jego dzieła są dobre. Nikogo jednak nie omija doświadczenie cierpienia i zła obecnego w naturze, które jawią się jako związane z ograniczeniami właściwymi dla stworzeń, a przede wszystkim zagadnienie zła moralnego. Skąd pochodzi zło? \"Zmagałem się z zagadnieniem pochodzenia zła. I nie znajdowałem rozwiązania\" - mówi św. Augustyn; jego bolesne poszukiwanie zakończy się dopiero wraz z nawróceniem do Boga żywego. \"Tajemnica bezbożności\" (2 Tes 2, 7) wyjaśnia się bowiem tylko w \"tajemnicy pobożności\" (1 Tm 3, 16). Objawienie miłości Bożej w Chrystusie pokazało równocześnie zasięg zła i nadzwyczajną obfitość łaski. Musimy więc rozważać zagadnienie początku zła, kierując spojrzenie naszej wiary na Tego, który sam jest jego Zwycięzcą."
        },
        {
          "type": "label",
          "content": "I. \"Gdzie wzmógł się grzech, tam jeszcze obficiej rozlała się łaska\""
        },
        {
          "type": "label",
          "content": "Rzeczywistość grzechu"
        },
        {
          "type": "paragraph",
          "number": 386,
          "content": "Grzech jest obecny w historii człowieka; na próżno ktoś chciałby go nie zauważać lub nadawać inne nazwy tej mrocznej rzeczywistości. Usiłując zrozumieć grzech, trzeba najpierw uznać głęboką więź człowieka z Bogiem, ponieważ poza tą relacją zło grzechu nie ujawnia się w swojej prawdziwej istocie jako odrzucenie Boga i przeciwstawienie się Mu, ciążąc w dalszym ciągu na życiu człowieka i na historii."
        },
        {
          "type": "paragraph",
          "number": 387,
          "content": "Rzeczywistość grzechu, a zwłaszcza grzechu pierworodnego, wyjaśnia się dopiero w świetle Objawienia Bożego. Bez tego poznania Boga, jakie ono nam daje, nie można jasno uznać grzechu; pojawia się pokusa, by wyjaśniać go jedynie jako wadę w rozwoju, słabość psychiczną, błąd, konieczną konsekwencję nieodpowiedniej struktury społecznej itd. Tylko poznanie zamysłu Bożego wobec człowieka pozwala zrozumieć, że grzech jest nadużyciem wolności, której Bóg udzielił osobom stworzonym, by mogły Go miłować oraz miłować się wzajemnie"
        },
        {
          "type": "label",
          "content": "Grzech pierworodny - istotna prawda wiary"
        },
        {
          "type": "paragraph",
          "number": 388,
          "content": "Wraz z rozwojem Objawienia wyjaśnia się także rzeczywistość grzechu. Chociaż lud Boży Starego Testamentu poznał w pewien sposób bolesną sytuację człowieka w świetle historii upadku opowiedzianej w Księdze Rodzaju, nie mógł jednak zrozumieć ostatecznego znaczenia tej historii, ponieważ ukazuje się ona w pełni tylko w świetle Śmierci i Zmartwychwstania Jezusa Chrystusa. Trzeba poznać Chrystusa jako źródło łaski, by uznać Adama za źródło grzechu. Duch-Paraklet, posłany przez Zmartwychwstałego, przyszedł \"przekonać świat o grzechu\" (J 16, 8), objawiając Tego, który jest jego Odkupicielem."
        },
        {
          "type": "paragraph",
          "number": 389,
          "content": "Nauka o grzechu pierworodnym jest w pewnym sensie \"odwrotną stroną\" Dobrej Nowiny, że Jezus jest Zbawicielem wszystkich ludzi, że wszyscy potrzebują zbawienia i że zbawienie jest ofiarowane wszystkim dzięki Chrystusowi. Kościół, który ma zmysł Chrystusa, wie dobrze, że nie można naruszyć objawienia grzechu pierworodnego, nie naruszając misterium Chrystusa."
        },
        {
          "type": "label",
          "content": "Aby czytać opis upadku"
        },
        {
          "type": "paragraph",
          "number": 390,
          "content": "Opis upadku (Rdz 3) używa języka obrazowego, ale stwierdza wydarzenie pierwotne, fakt, który miał miejsce na początku historii człowieka. Objawienie daje nam pewność wiary, że cała historia ludzka jest naznaczona pierworodną winą, w sposób wolny zaciągniętą przez naszych pierwszych rodziców."
        },
        {
          "type": "label",
          "content": "II. Upadek aniołów"
        },
        {
          "type": "paragraph",
          "number": 391,
          "content": "Do wyboru nieposłuszeństwa skłonił naszych pierwszych rodziców uwodzicielski głos przeciwstawiający się Bogu. Ten głos przez zazdrość sprowadza na nich śmierć 254 . Pismo święte i Tradycja Kościoła widzą w tej istocie upadłego anioła, nazywanego Szatanem lub diabłem 255 . Kościół naucza, że był on najpierw dobrym aniołem stworzonym przez Boga: Diabolus enim et alii daemones a Deo quidem natura creati sunt boni, sed ipsi per se facti sunt mali - \"Diabeł bowiem i inne złe duchy zostały stworzone przez Boga jako dobre z natury, ale same uczyniły się złymi\"."
        },
        {
          "type": "paragraph",
          "number": 392,
          "content": "Pismo święte mówi o grzechu tych aniołów. Ich \"upadek\" polega na wolnym wyborze dokonanym przez te duchy stworzone, które radykalnie i nieodwołalnie odrzuciły Boga i Jego Królestwo. Odbicie tego buntu znajdujemy w słowach kusiciela skierowanych do naszych pierwszych rodziców: \"tak jak Bóg będziecie\" (Rdz 3, 5). Diabeł \"trwa w grzechu od początku\" (1 J 3, 8) i jest \"ojcem kłamstwa\" (J 8, 44)."
        },
        {
          "type": "paragraph",
          "number": 393,
          "content": "Nieodwołalny charakter wyboru dokonanego przez aniołów, a nie brak nieskończonego miłosierdzia Bożego sprawia, że ich grzech nie może być przebaczony. \"Nie ma dla nich skruchy po upadku, jak nie ma skruchy dla ludzi po śmierci\"."
        },
        {
          "type": "paragraph",
          "number": 394,
          "content": "Pismo święte potwierdza zgubny wpływ tego, o którym Jezus mówi, że \"od początku był on zabójcą\" (J 8, 44), a nawet usiłował odwrócić Jezusa od misji powierzonej Mu przez Ojca. \"Syn Boży objawił się po to, aby zniszczyć dzieła diabła\" (1 J 3, 8). Wśród jego dzieł najcięższe w konsekwencjach było kłamliwe uwiedzenie, które doprowadziło człowieka do nieposłuszeństwa Bogu."
        },
        {
          "type": "paragraph",
          "number": 395,
          "content": "Moc Szatana nie jest jednak nieskończona. Jest on tylko stworzeniem; jest mocny, ponieważ jest czystym duchem, ale jednak stworzeniem: nie może przeszkodzić w budowaniu Królestwa Bożego. Chociaż Szatan działa w świecie przez nienawiść do Boga i Jego Królestwa w Jezusie Chrystusie, a jego działanie powoduje wielkie szkody - natury duchowej, a pośrednio nawet natury fizycznej - dla każdego człowieka i dla społeczeństwa, działanie to jest dopuszczone przez Opatrzność Bożą, która z mocą i zarazem łagodnością kieruje historią człowieka i świata. Dopuszczenie przez Boga działania Szatana jest wielką tajemnicą, ale \"wiemy, że Bóg z tymi, którzy Go miłują, współdziała we wszystkim dla ich dobra\" (Rz 8, 28)."
        },
        {
          "type": "label",
          "content": "III. Grzech pierworodny"
        },
        {
          "type": "label",
          "content": "Próba wolności"
        },
        {
          "type": "paragraph",
          "number": 396,
          "content": "Bóg stworzył człowieka na swój obraz i ukonstytuował go w swojej przyjaźni. Człowiek, stworzenie duchowe, może przeżywać tę przyjaźń tylko jako dobrowolne poddanie się Bogu. Wyraża to właśnie zakaz dany człowiekowi, by nie jadł z drzewa poznania dobra i zła, \"bo gdy z niego spożyje, niechybnie umrze\" (Rdz 2, 17). Drzewo \"poznania dobra i zła\" (Rdz 2, 17) przywołuje symbolicznie nieprzekraczalną granicę, którą człowiek jako stworzenie powinien w sposób wolny uznać i z ufnością szanować. Zależy on od Stwórcy; podlega prawom stworzenia i normom moralnym, które regulują korzystanie z wolności."
        },
        {
          "type": "label",
          "content": "Pierwszy grzech człowieka"
        },
        {
          "type": "paragraph",
          "number": 397,
          "content": "Człowiek - kuszony przez diabła - pozwolił, by zamarło w jego sercu zaufanie do Stwórcy, i nadużywając swojej wolności, okazał nieposłuszeństwo przykazaniu Bożemu. Na tym polegał pierwszy grzech człowieka. W następstwie tego faktu każdy grzech będzie nieposłuszeństwem wobec Boga i brakiem zaufania do Jego dobroci."
        },
        {
          "type": "paragraph",
          "number": 398,
          "content": "Popełniając ten grzech, człowiek przedłożył siebie nad Boga, a przez to wzgardził Bogiem; wybrał siebie samego przeciw Bogu, przeciw wymaganiom swego stanu jako stworzenia, a zarazem przeciw swemu dobru. Stworzony w stanie świętości, człowiek był przeznaczony do pełnego \"przebóstwienia\" przez Boga w chwale. Zwiedziony przez diabła, chciał \"być jak Bóg\", ale \"bez Boga i ponad Bogiem, a nie według Boga\"."
        },
        {
          "type": "paragraph",
          "number": 399,
          "content": "Pismo święte pokazuje dramatyczne konsekwencje tego pierwszego nieposłuszeństwa. Adam i Ewa tracą natychmiast łaskę pierwotnej świętości. Boją się Boga, utworzyli sobie fałszywy Jego obraz, widząc w Nim Boga zazdrosnego o swoje przywileje.\n"
        },
        {
          "type": "paragraph",
          "number": 400,
          "content": "Ustalona dzięki pierwotnej sprawiedliwości harmonia, w której żyli, została zniszczona; zostało zerwane panowanie duchowych władz duszy nad ciałem; jedność mężczyzny i kobiety została poddana napięciom; ich relacje będą naznaczone pożądaniem i chęcią panowania. Została zerwana harmonia ze stworzeniem; stworzenie widzialne stało się wrogie i obce człowiekowi. Z powodu człowieka stworzenie \"zostało poddane marności\" (Rz 8, 20). Na koniec zrealizuje się wyraźnie zapowiedziana konsekwencja nieposłuszeństwa: człowiek \"wróci do ziemi, z której został wzięty\". Śmierć weszła w historię ludzkości.\n"
        },
        {
          "type": "paragraph",
          "number": 401,
          "content": "Po tym pierwszym grzechu prawdziwa \"inwazja\" grzechu zalewa świat: bratobójstwo popełnione przez Kaina na Ablu; powszechne zepsucie będące następstwem grzechu; w historii Izraela grzech często jawi się przede wszystkim jako niewierność Bogu przymierza i jako przekroczenie Prawa Mojżeszowego. Również po Odkupieniu przez Chrystusa grzech ujawnia się wśród chrześcijan na wiele sposobów. Pismo święte i Tradycja Kościoła nie przestają przypominać tej obecności i powszechności grzechu w historii człowieka:"
        },
        {
          "type": "quote",
          "content": "To, co wiemy dzięki Bożemu Objawieniu, zgodne jest z doświadczeniem. Człowiek bowiem, wglądając w swoje serce, dostrzega, że jest skłonny także do złego i pogrążony w wielorakim złu, które nie może pochodzić od dobrego Stwórcy. Wzbraniając się często uznawać Boga za swój początek, burzy należyty stosunek do swego celu ostatecznego, a także całe swoje uporządkowane nastawienie czy to w stosunku do siebie samego, czy do innych ludzi i wszystkich rzeczy stworzonych."
        },
        {
          "type": "label",
          "content": "Konsekwencje grzechu Adama dla ludzkości"
        },
        {
          "type": "paragraph",
          "content": ""
        },
        {
          "type": "paragraph",
          "number": 402,
          "content": "Wszyscy ludzie są uwikłani w grzech Adama. Stwierdza to św. Paweł: \"Przez nieposłuszeństwo jednego człowieka wszyscy stali się grzesznikami\" (Rz 5, 19); \"Przez jednego człowieka grzech wszedł na świat, a przez grzech śmierć i w ten sposób śmierć przeszła na wszystkich ludzi, ponieważ wszyscy zgrzeszyli...\" (Rz 5,12). Apostoł przeciwstawia powszechności grzechu i śmierci powszechność zbawienia w Chrystusie: \"Jak przestępstwo jednego sprowadziło na wszystkich ludzi wyrok potępiający, tak czyn sprawiedliwy Jednego (Chrystusa) sprowadza na wszystkich ludzi usprawiedliwienie dające życie\" (Rz 5,18)."
        },
        {
          "type": "paragraph",
          "number": 403,
          "content": "Za św. Pawłem Kościół zawsze nauczał, że ogromna niedola, która przytłacza ludzi, oraz ich skłonność do zła i podleganie śmierci nie są zrozumiałe bez ich związku z grzechem Adama i faktem, że on przekazał nam grzech, z którego skutkami rodzimy się wszyscy i który jest \"śmiercią duszy\". Ze względu na tę pewność wiary Kościół udziela chrztu na odpuszczenie grzechów nawet małym dzieciom, które nie popełniły grzechu osobistego.\n"
        },
        {
          "type": "paragraph",
          "number": 404,
          "content": "W jaki sposób grzech Adama stał się grzechem wszystkich jego potomków? Cały rodzaj ludzki jest w Adamie sicut unum corpus unius hominis - \"jak jedno ciało jednego człowieka\". Przez tę \"jedność rodzaju ludzkiego\" wszyscy ludzie są uwikłani w grzech Adama, jak wszyscy są objęci sprawiedliwością Chrystusa. Przekazywanie grzechu pierworodnego jest jednak tajemnicą, której nie możemy w pełni zrozumieć. Wiemy z Objawienia, że Adam otrzymał świętość i sprawiedliwość pierwotną nie dla siebie samego, ale dla całej natury ludzkiej; ulegając kusicielowi, Adam i Ewa popełnili grzech osobisty, ale ten grzech dotyka natury ludzkiej, którą będą przekazywać w stanie upadku. Grzech będzie przekazywany całej ludzkości przez zrodzenie, to znaczy przez przekazywanie natury ludzkiej pozbawionej pierwotnej świętości i sprawiedliwości. Dlatego grzech pierworodny jest nazywany \"grzechem\" w sposób analogiczny; jest grzechem \"zaciągniętym\", a nie \"popełnionym\", jest stanem, a nie aktem."
        },
        {
          "type": "paragraph",
          "number": 405,
          "content": "Chociaż grzech pierworodny jest grzechem własnym każdego, to jednak w żadnym potomku nie ma on charakteru winy osobistej. Jest pozbawieniem pierwotnej świętości i sprawiedliwości, ale natura ludzka nie jest całkowicie zepsuta: jest zraniona w swoich siłach naturalnych, poddana niewiedzy, cierpieniu i władzy śmierci oraz skłonna do grzechu (ta skłonność do zła jest nazywana \"pożądliwością\"). Chrzest, dając życie łaski Chrystusa, gładzi grzech pierworodny i na nowo kieruje człowieka do Boga, ale konsekwencje tego grzechu dla osłabionej i skłonnej do zła natury pozostają w człowieku i wzywają go do walki duchowej."
        },
        {
          "type": "paragraph",
          "number": 406,
          "content": "Nauka Kościoła o przekazywaniu grzechu pierworodnego została sprecyzowana przede wszystkim w V wieku, w szczególności pod wpływem refleksji św. Augustyna przeciw pelagianizmowi, oraz w XVI wieku w opozycji do Reformacji protestanckiej. Pelagiusz utrzymywał, że człowiek, opierając się na naturalnej sile swojej wolnej woli, bez koniecznej pomocy łaski Bożej, może prowadzić życie moralnie dobre. Wpływ grzechu Adama sprowadzał on jedynie do złego przykładu. Natomiast pierwsi reformatorzy protestanccy nauczali, że człowiek jest radykalnie zepsuty, a jego wolność unicestwiona przez grzech pierworodny. Utożsamili oni grzech odziedziczony przez każdego człowieka ze skłonnością do zła (concupiscentia - pożądliwość), skłonnością, która miała być nie do przezwyciężenia. Kościół wypowiedział się na temat sensu danych objawionych, dotyczących grzechu pierworodnego, przede wszystkim na drugim Synodzie w Orange w 529 r. i na Soborze Trydenckim w 1546 r. "
        },
        {
          "type": "label",
          "content": "Ciężka walka..."
        },
        {
          "type": "paragraph",
          "number": 407,
          "content": "Nauka o grzechu pierworodnym - związana z nauką o Odkupieniu przez Chrystusa - daje jasne spojrzenie na sytuację człowieka i jego działanie w świecie. Przez grzech pierwszych rodziców diabeł uzyskał pewnego rodzaju panowanie nad człowiekiem, chociaż człowiek pozostaje wolny. Grzech pierworodny pociąga za sobą \"niewolę pod panowaniem tego, który ma władzę śmierci, to jest diabła\". Nieuwzględnianie tego, że człowiek ma naturę zranioną, skłonną do zła, jest powodem wielkich błędów w dziedzinie wychowania, polityki, działalności społecznej i obyczajów.\n"
        },
        {
          "type": "paragraph",
          "number": 408,
          "content": "Konsekwencje grzechu pierworodnego i wszystkich grzechów osobistych ludzi powodują w świecie, ujmowanym jako całość, stan grzeszności, który może być określony wyrażeniem św. Jana: \"grzech świata\" (J 1, 29). Wyrażenie to określa także negatywny wpływ, jaki wywierają na osoby sytuacje wspólnotowe i struktury społeczne, które są owocem grzechów ludzi."
        },
        {
          "type": "paragraph",
          "number": 409,
          "content": "Ta dramatyczna sytuacja świata, który \"cały... leży w mocy Złego\" (1 J 5, 19), sprawia, że życie człowieka jest walką:"
        },
        {
          "type": "quote",
          "content": "W ciągu bowiem całej historii ludzkiej toczy się ciężka walka przeciw mocom ciemności; walka ta zaczęta ongiś u początku świata trwać będzie do ostatniego dnia, według słowa Pana. Wplątany w nią człowiek wciąż musi się trudzić, aby trwać w dobrym, i nie będzie mu dane bez wielkiej pracy oraz pomocy łaski Bożej osiągnąć jedności w samym sobie."
        },
        {
          "type": "label",
          "content": "IV. \"Nie pozostawiłeś go pod władzą śmierci\""
        },
        {
          "type": "paragraph",
          "number": 410,
          "content": "Po swoim upadku człowiek nie został opuszczony przez Boga. Przeciwnie, Bóg wzywa go i zapowiada mu tajemnicze zwycięstwo nad złem oraz podniesienie go z upadku. Fragment Księgi Rodzaju, który mówi na ten temat, został nazwany \"Protoewangelią\", będąc pierwszą zapowiedzią Mesjasza Odkupiciela, walki między wężem i Niewiastą oraz ostatecznego zwycięstwa jej potomka."
        },
        {
          "type": "paragraph",
          "number": 411,
          "content": "Tradycja chrześcijańska widzi w tym fragmencie zapowiedź \"nowego Adama\" który \"stawszy się posłusznym aż do śmierci, i to śmierci krzyżowej\" (Flp 2, 8), naprawia przeobficie nieposłuszeństwo Adama. Wielu Ojców i Doktorów Kościoła widzi ponadto w Niewieście zapowiedzianej przez \"Protoewangelię\" Matkę Chrystusa, Maryję, jako \"nową Ewę\". Ona była Tą, która pierwsza i w jedyny sposób skorzystała ze zwycięstwa odniesionego przez Chrystusa nad grzechem: Ona została zachowana od wszelkiej zmazy grzechu pierworodnego , a w czasie całego swojego życia ziemskiego, dzięki specjalnej łasce Bożej, nie popełniła żadnego grzechu .\n"
        },
        {
          "type": "paragraph",
          "number": 412,
          "content": "Dlaczego jednak Bóg nie powstrzymał pierwszego człowieka od grzechu? Św. Leon Wielki odpowiada: \"Niewypowiedziana łaska Chrystusa dała nam większe dobra niż te, których nas pozbawiła zawiść demona\". Św. Tomasz z Akwinu mówi: \"Nic nie sprzeciwia się temu, żeby natura ludzka po grzechu została przeznaczona do jeszcze wyższego celu. Bóg bowiem dopuszcza zło, aby wyprowadzić z niego jeszcze większe dobro. Stąd słowa św. Pawła: Gdzie wzmógł się grzech, tam jeszcze obficiej rozlała się łaska. (Rz 5, 20). A hymn wielkanocny Exsultet głosi: <<O szczęśliwa wina, skoro ją zgładził tak wielki Odkupiciel>>\".\n"
        },
        {
          "type": "label",
          "content": "W skrócie"
        },
        {
          "type": "paragraph",
          "number": 413,
          "content": "Śmierci Bóg nie uczynił i nie cieszy się ze zguby żyjących... Śmierć weszła na świat przez zawiść diabła\" (Mdr 1,13; 2, 24)."
        },
        {
          "type": "paragraph",
          "number": 414,
          "content": "Szatan, czyli diabeł, i inne demony są upadłymi aniołami, którzy w sposób wolny odrzucili służbę Bogu i Jego zamysłowi. Ich wybór przeciw Bogu jest ostateczny. Usiłują oni przyłączyć człowieka do swego buntu przeciw Bogu."
        },
        {
          "type": "paragraph",
          "number": 415,
          "content": "\"Jednakże człowiek, stworzony przez Boga w stanie sprawiedliwości, za poduszczeniem Złego już na początku historii nadużył swej wolności, przeciwstawiając się Bogu i pragnąc osiągnąć cel swój poza Nim\"."
        },
        {
          "type": "paragraph",
          "number": 416,
          "content": "Przez swój grzech Adam jako pierwszy człowiek utrącił pierwotną świętość i sprawiedliwość, które otrzymał od Boga nie tylko dla siebie, lecz dla wszystkich ludzi."
        },
        {
          "type": "paragraph",
          "number": 417,
          "content": "Adam i Ewa przekazali swojemu potomstwu naturę ludzką zranioną przez ich pierwszy grzech, a wiec pozbawioną pierwotnej świętości i sprawiedliwości. To pozbawienie jest nazywane \"grzechem pierworodnym\"."
        },
        {
          "type": "paragraph",
          "number": 418,
          "content": "Na skutek grzechu pierworodnego natura ludzka została osłabiona w swoich władzach, poddana niewiedzy, cierpieniu i panowaniu śmierci; jest ona skłonna do grzechu (tę skłonność nazywa się \"pożądliwością\")."
        },
        {
          "type": "paragraph",
          "number": 419,
          "content": "\"Uznajemy więc za Soborem Trydenckim, że grzech pierworodny wraz z naturą ludzką jest przekazywany <<przez zrodzenie, a nie przez naśladowanie>>, i że jest on <<własnym grzechem każdego>>\"."
        },
        {
          "type": "paragraph",
          "number": 420,
          "content": "Zwycięstwo nad grzechem odniesione na nowo przez Chrystusa dało nam większe dobra niż te, których pozbawił nas grzech: \"Gdzie... wzmógł się grzech, tam jeszcze obficiej rozlała się łaska\" (Rz 5, 20)."
        },
        {
          "type": "paragraph",
          "content": "\"Świat, który - jak wierzą chrześcijanie - z miłości Stwórcy powołany do bytu i zachowywany, popadł wprawdzie w niewolę grzechu, lecz został wyzwolony przez Chrystusa ukrzyżowanego i zmartwychwstałego, po złamaniu potęgi Złego\"."
        }
      ]
    },
    {
      "name": "Rozdział drugi",
      "index": 7,
      "startNum": 422,
      "endNum": 682,
      "sectionBelonged": "drugi",
      "elements": [
        {
          "type": "article",
          "content": "WIERZĘ W JEZUSA CHRYSTUSA,\nSYNA BOŻEGO JEDNORODZONEGO"
        },
        {
          "type": "label",
          "content": "Dobra Nowina: Bóg zesłał swego Syna"
        },
        {
          "type": "paragraph",
          "number": 422,
          "content": "\"Gdy jednak nadeszła pełnia czasu, zesłał Bóg Syna swego, zrodzonego z niewiasty, zrodzonego pod Prawem, aby wykupił tych, którzy podlegali Prawu, abyśmy mogli otrzymać przybrane synostwo\" (Ga 4, 4-5). Oto \"Ewangelia o Jezusie Chrystusie, Synu Bożym\" (Mk 1, 1): Bóg nawiedził swój lud 1 . Wypełnił obietnice dane Abrahamowi i jego potomstwu 2 ; uczynił więcej, niż można było oczekiwać: zesłał swego \"Syna umiłowanego\" (Mk 1, 11)."
        },
        {
          "type": "paragraph",
          "number": 423,
          "content": "Wierzymy i wyznajemy, że Jezus z Nazaretu, urodzony jako Żyd z córki Izraela w Betlejem, w czasach króla Heroda Wielkiego i cezara Augusta I, z zawodu cieśla, który umarł ukrzyżowany w Jerozolimie za czasów namiestnika Poncjusza Piłata, w czasie rządów cezara Tyberiusza, jest odwiecznym Synem Bożym, który stał się człowiekiem. Wierzymy, że \"od Boga wyszedł\" (J 13, 3), \"z nieba zstąpił\" (J 3,13; 6, 33), \"przyszedł w ciele\" (1 J 4, 2), ponieważ \"Słowo stało się ciałem i zamieszkało wśród nas. I oglądaliśmy Jego chwałę, chwałę, jaką Jednorodzony otrzymuje od Ojca, pełen łaski i prawdy... Z Jego pełności wszyscyśmy otrzymali - łaskę po łasce\" (J 1, 14. 16)."
        },
        {
          "type": "paragraph",
          "number": 424,
          "content": "Poruszeni przez łaskę Ducha Świętego i pociągnięci przez Ojca, wierzymy i wyznajemy o Jezusie: \"Ty jesteś Mesjasz, Syn Boga żywego\" (Mt 16,16). Na skale tej wiary, wyznanej przez św. Piotra, Chrystus założył swój Kościół."
        },
        {
          "type": "label",
          "content": "\"Ogłosić... niezgłębione bogactwo Chrystusa\" (Ef 3, 8)"
        },
        {
          "type": "paragraph",
          "number": 425,
          "content": "Przekazywanie wiary chrześcijańskiej jest przede wszystkim głoszeniem Jezusa Chrystusa, by prowadzić do wiary w Niego. Od początku pierwsi uczniowie zapałali pragnieniem głoszenia Chrystusa: \"Nie możemy nie mówić tego, cośmy widzieli i słyszeli\" (Dz 4, 20). Zapraszają oni ludzi wszystkich czasów, by weszli do radości ich komunii z Chrystusem:"
        },
        {
          "type": "quote",
          "content": "To wam oznajmiamy, co było od początku, cośmy usłyszeli o Słowie życia, co ujrzeliśmy własnymi oczami, na co patrzyliśmy i czego dotykały nasze ręce - bo życie objawiło się. Myśmy je widzieli, o nim świadczymy i głosimy wam życie wieczne, które było w Ojcu, a nam zostało objawione - oznajmiamy wam, cośmy ujrzeli i usłyszeli, abyście i wy mieli współuczestnictwo z nami. A mieć z nami współuczestnictwo znaczy: mieć je z Ojcem i z Jego Synem, Jezusem Chrystusem. Piszemy to w tym celu, aby nasza radość była pełna (1 J 1, 1-4)."
        },
        {
          "type": "label",
          "content": ""
        },
        {
          "type": "label",
          "content": "Chrystus: Centrum katechezy"
        },
        {
          "type": "paragraph",
          "number": 426,
          "content": "\"W samym centrum katechezy znajduje się przede wszystkim Osoba: Jezus Chrystus z Nazaretu, Jednorodzony Syn Ojca... który cierpiał i umarł za nas i który teraz, ponieważ zmartwychwstał, żyje z nami na zawsze... Katechizować... to odkrywać w Osobie Chrystusa cały odwieczny zamysł Boży, który w Nim się wypełnił. To dążyć do zrozumienia znaczenia czynów i słów Chrystusa oraz znaków dokonanych przez Niego\". Celem katechezy jest \"doprowadzenie do komunii z Jezusem Chrystusem... Bo tylko On sam może prowadzić do miłości Ojca w Duchu Świętym i uczestnictwa w życiu Trójcy Świętej\"."
        },
        {
          "type": "paragraph",
          "number": 427,
          "content": "\"W katechezie przez nauczanie przekazywany jest Chrystus, Słowo Wcielone i Syn Boży, wszystko zaś inne o tyle, o ile do Niego się odnosi; naucza sam Chrystus, a każdy inny nauczający - jedynie w tej mierze, w jakiej jest Jego zwiastunem lub tłumaczem i w jakiej Chrystus mówi przez jego usta... Trzeba więc, aby do każdego katechety można było zastosować te niezgłębione słowa Jezusa: «Moja nauka nie jest moja, lecz Tego, który mnie posłał» (J 7, 16)\"."
        },
        {
          "type": "paragraph",
          "number": 428,
          "content": "Kto został powołany do \"nauczania Chrystusa\", powinien zatem starać się przede wszystkim o tę \"najwyższą wartość poznania Chrystusa\"; trzeba zgodzić się wszystko stracić, \"bylebym pozyskał Chrystusa i znalazł się w Nim... przez poznanie Jego: zarówno mocy Jego zmartwychwstania, jak i udziału w Jego cierpieniach - w nadziei, że upodabniając się do Jego śmierci, dojdę jakoś do pełnego powstania z martwych\" (Flp 3, 8-10)."
        },
        {
          "type": "paragraph",
          "number": 429,
          "content": "Z tego przenikniętego miłością poznania Chrystusa rodzi się pragnienie głoszenia Go, \"ewangelizowania\" i prowadzenia innych do \"tak\" wiary w Jezusa Chrystusa. Równocześnie jednak daje się odczuć potrzeba coraz lepszego poznania tej wiary. W tym celu, idąc za Symbolem Apostolskim, zostaną najpierw przedstawione główne tytuły Jezusa: Chrystus, Syn Boży, Pan (artykuł drugi). Symbol Apostolski wyznaje następnie główne misteria życia Jezusa: misterium Jego Wcielenia (artykuł trzeci), Jego Paschy (artykuł czwarty i piąty) i Jego uwielbienia (artykuł szósty i siódmy)."
        },
        {
          "type": "article",
          "content": "Artykuł drugi\n\"I W JEZUSA CHRYSTUSA, SYNA JEGO JEDYNEGO, PANA NASZEGO\""
        },
        {
          "type": "label",
          "content": "I. Jezus"
        },
        {
          "type": "paragraph",
          "number": 430,
          "content": "Jezus w języku hebrajskim oznacza: \"Bóg zbawia\". W chwili Zwiastowania anioł Gabriel nadaje Mu jako własne imię Jezus, które wyraża zarówno Jego tożsamość, jak i posłanie. Ponieważ jedynie Bóg \"może odpuszczać grzechy\" (Mk 2, 7), to On w Jezusie, swoim odwiecznym Synu, który stał się człowiekiem, \"zbawi... lud od jego grzechów\" (Mt 1, 21). W ten sposób w Jezusie Bóg wypełnia całą historię zbawienia dla dobra ludzi."
        },
        {
          "type": "paragraph",
          "number": 431,
          "content": "W historii zbawienia Bóg nie zadowolił się wyzwoleniem Izraela \"z domu niewoli\" (Pwt 5, 6), wyprowadzając go z Egiptu. Zbawia go jeszcze od jego grzechu. Ponieważ grzech jest zawsze obrazą wyrządzoną Bogu , jedynie On może go zgładzić. Dlatego Izrael, uświadamiając sobie coraz bardziej powszechność grzechu, nie będzie mógł już szukać zbawienia inaczej, jak tylko wzywając imienia Boga Odkupiciela."
        },
        {
          "type": "paragraph",
          "number": 432,
          "content": "Imię Jezus oznacza, że samo imię Boga jest obecne w osobie Jego Syna , który stał się człowiekiem dla powszechnego i ostatecznego odkupienia grzechów. Jest to imię Boże, jedyne, które przynosi zbawienie ; mogą go wzywać wszyscy, ponieważ Syn Boży zjednoczył się ze wszystkimi ludźmi przez Wcielenie w taki sposób, że \"nie dano ludziom pod niebem żadnego innego imienia, w którym moglibyśmy być zbawieni\" (Dz 4, 12)."
        },
        {
          "type": "paragraph",
          "number": 433,
          "content": "Arcykapłan raz w roku wzywał imienia Boga Zbawiciela dla wynagrodzenia za grzechy Izraela, po pokropieniu przebłagalni w Miejscu Najświętszym krwią ofiary. Przebłagalnia była miejscem obecności Boga. Gdy św. Paweł mówi o Jezusie, że \"Jego to ustanowił Bóg narzędziem przebłagania przez wiarę mocą Jego krwi\" (Rz 3, 25), oznacza to, że w Jego człowieczeństwie \"Bóg jednał ze sobą świat\" (2 Kor 5, 19)."
        },
        {
          "type": "paragraph",
          "number": 434,
          "content": "Zmartwychwstanie Jezusa otacza chwałą imię Boga Zbawiciela, ponieważ odtąd właśnie imię Jezus ukazuje w pełni najwyższą moc imienia, które jest \"ponad wszelkie imię\" (Flp 2, 9). Złe duchy boją się Jego imienia i w Jego imię uczniowie dokonują cudów, ponieważ Ojciec udzieli im wszystkiego, o co Go poproszą w imię Jezusa."
        },
        {
          "type": "paragraph",
          "number": 435,
          "content": "Imię Jezus znajduje się w centrum modlitwy chrześcijańskiej. Wszystkie modlitwy liturgiczne kończą się formułą: \"Przez naszego Pana Jezusa Chrystusa\". Punktem kulminacyjnym modlitwy \"Zdrowaś Maryjo\" są słowa: \"i błogosławiony owoc żywota Twojego, Jezus\". Wschodnia modlitwa serca nazywana \"modlitwą Jezusową\", mówi: \"Panie, Jezu Chryste, Synu Boga żywego, zmiłuj się nade mną, grzesznikiem\". Wielu chrześcijan umiera, jak św. Joanna d´Arc, z imieniem \"Jezus\" na ustach."
        },
        {
          "type": "label",
          "content": "II. Chrystus"
        },
        {
          "type": "paragraph",
          "number": 436,
          "content": "Chrystus jest greckim tłumaczeniem hebrajskiego pojęcia \"Mesjasz\", które znaczy \"namaszczony\". Pojęcie to stało się imieniem własnym Jezusa, ponieważ On doskonale wypełnił Boskie posłanie, które pojęcie to oznacza. Istotnie, w Izraelu namaszczano w imię Boże tych, którzy zostali konsekrowani przez Boga do misji zleconej przez Niego. Byli to królowie, kapłani, a w rzadkich przypadkach prorocy. Takim namaszczonym miał być przede wszystkim Mesjasz, którego Bóg miał posłać, by zapoczątkował ostatecznie Jego Królestwo. Mesjasz miał być namaszczony Duchem Pańskim równocześnie jako król i kapłan, ale także jako prorok. Jezus wypełnił mesjańską nadzieję Izraela w potrójnej funkcji kapłana, proroka i króla."
        },
        {
          "type": "paragraph",
          "number": 437,
          "content": "Anioł ogłosił pasterzom narodzenie Jezusa jako narodziny obiecanego Izraelowi Mesjasza: \"Dziś w mieście Dawida narodził się wam Zbawiciel, którym jest Mesjasz, Pan\" (Łk 2, 11). Od początku jest On Tym, \"którego Ojciec poświęcił i posłał na świat\" (J 10, 36), który począł się jako \"święty\" (Łk 1, 35) w dziewiczym łonie Maryi. Józef został powołany przez Boga, by wziął do siebie Maryję, swoją Małżonkę, \"albowiem z Ducha Świętego jest to, co się w Niej poczęło\" (Mt 1, 20), oraz żeby Jezus, \"zwany Chrystusem\", narodził się z Małżonki Józefa w mesjańskim potomstwie Dawida (Mt 1,16)."
        },
        {
          "type": "paragraph",
          "number": 438,
          "content": "Konsekracja mesjańska Jezusa ukazuje Jego Boskie posłanie. \"Na to zresztą wskazuje samo Jego imię, ponieważ w imieniu Chrystusa kryje się Ten, który namaścił, Ten, który został namaszczony, i samo namaszczenie, którym został namaszczony. Tym, który namaścił, jest Ojciec; Tym, który został namaszczony, jest Syn; a został namaszczony w Duchu, który jest Namaszczeniem\". Wieczna konsekracja mesjańska Syna objawiła się w czasie Jego ziemskiego życia podczas chrztu udzielonego Mu przez Jana, gdy \"Bóg namaścił (Go) Duchem Świętym i mocą\" (Dz 10, 38), \"aby On się objawił Izraelowi\" (J 1, 31) jako Mesjasz. Jego dzieła i Jego słowa pozwolą poznać Go jako \"Świętego Bożego\" (Mk 1, 24; J 6, 69; Dz 3, 14)."
        },
        {
          "type": "paragraph",
          "number": 439,
          "content": "Wielu żydów, a nawet niektórzy poganie podzielający ich nadzieję, rozpoznali w Jezusie podstawowe cechy mesjańskiego \"syna Dawida\" obiecanego przez Boga Izraelowi. Jezus przyjął tytuł Mesjasza, do którego miał prawo, ale nie bez pewnej rezerwy, ponieważ ten tytuł był rozumiany przez pewną grupę Jemu współczesnych w sposób zbyt ludzki, przede wszystkim polityczny."
        },
        {
          "type": "paragraph",
          "number": 440,
          "content": "Jezus przyjął wyznanie wiary Piotra, który uznał w Nim Mesjasza, zapowiadając bliską mękę Syna Człowieczego. Odsłonił autentyczną treść swojego mesjańskiego królowania, zarówno w transcendentnej tożsamości Syna Człowieczego, \"który z nieba zstąpił\" (J 3, 13) 35 , jak też w swoim posłaniu odkupieńczym jako cierpiący Sługa: \"Syn Człowieczy... nie przyszedł, aby Mu służono, lecz aby służyć i dać swoje życie na okup za wielu\" (Mt 20, 28). Dlatego prawdziwe znaczenie Jego królowania ukazało się dopiero z wysokości krzyża. Po Jego zmartwychwstaniu natomiast Jego królowanie mesjańskie będzie już mogło być ogłoszone przez Piotra wobec ludu Bożego: \"Niech cały dom Izraela wie z niewzruszoną pewnością, że tego Jezusa, którego wyście ukrzyżowali, uczynił Bóg i Panem, i Mesjaszem\" (Dz 2, 36)."
        },
        {
          "type": "label",
          "content": "III. Jedyny Syn Boży"
        },
        {
          "type": "paragraph",
          "number": 441,
          "content": "W Starym Testamencie tytuł syna Bożego jest nadawany aniołom, ludowi wybranemu, dzieciom Izraela oraz jego królom. Oznacza on wówczas przybrane synostwo, które wprowadza między Bogiem i stworzeniem związki szczególnej bliskości. Gdy obiecany Król-Mesjasz jest nazywany \"synem Bożym\", to zgodnie z dosłownym sensem tych tekstów, nie oznacza to w sposób konieczny, że byłby On kimś więcej niż człowiekiem. Ci, którzy określili Jezusa jako Mesjasza Izraela, być może nie zamierzali przez to powiedzieć niczego więcej."
        },
        {
          "type": "paragraph",
          "number": 442,
          "content": "Inaczej jest jednak w przypadku Piotra, gdy wyznaje Jezusa jako Chrystusa, Syna \"Boga żywego\" (Mt 16, 16), ponieważ Jezus odpowiada mu uroczyście: \"Nie objawiły ci tego ciało i krew, lecz Ojciec mój, który jest w niebie\" (Mt 16,17). Tak samo powie Paweł o swoim nawróceniu na drodze do Damaszku: \"Gdy jednak spodobało się Temu, który wybrał mnie jeszcze w łonie matki mojej i powołał łaską swoją, aby objawić Syna swego we mnie, bym Ewangelię o Nim głosił poganom...\" (Ga 1, 15-16). \"Zaraz zaczął głosić w synagogach, że Jezus jest Synem Bożym\" (Dz 9, 20). Od początku będzie to centrum wiary apostolskiej, którą wyznał najpierw Piotr jako fundament Kościoła."
        },
        {
          "type": "paragraph",
          "number": 443,
          "content": "Jeśli Piotr mógł rozpoznać transcendentny charakter Bożego synostwa Jezusa - Mesjasza, to dlatego że On pozwolił mu wyraźnie to zrozumieć. Na pytanie oskarżycieli przed Sanhedrynem: \"Więc Ty jesteś Synem Bożym?\", Jezus odpowiedział: \"Tak. Jestem Nim\" (Łk 22, 70). Już wcześniej Jezus określił się jako \"Syn\", który zna Ojca, który różni się od \"sług\", posyłanych poprzednio przez Boga do Jego ludu, i który przewyższa samych aniołów . Odróżnił swoje synostwo od synostwa swoich uczniów, nie mówiąc nigdy \"Ojcze nasz\", z wyjątkiem sytuacji, gdy im polecił: \"Wy zatem tak się módlcie: Ojcze nasz\" (Mt 6, 8-9); podkreślił także takie rozróżnienie: \"Ojciec mój i Ojciec wasz\" (J 20, 17)."
        },
        {
          "type": "paragraph",
          "number": 444,
          "content": "Ewangelie przytaczają w dwóch uroczystych chwilach - podczas Chrztu i Przemienienia Chrystusa - głos Ojca, który określa Go jako swego \"Syna umiłowanego\". Sam Jezus określa się jako \"Jednorodzony\" Syn Boga (J 3,16) i przez ten tytuł potwierdza swoją wieczną preegzystencję. Domaga się On wiary \"w imię Jednorodzonego Syna Bożego\" (J 3, 18). To wyznanie chrześcijańskie pojawia się już w zawołaniu setnika wobec ukrzyżowanego Jezusa: \"Prawdziwie, ten człowiek był Synem Bożym\" (Mk 15, 39). Tylko w Misterium Paschalnym wierzący może nadać tytułowi \"Syn Boży\" pełne znaczenie"
        },
        {
          "type": "paragraph",
          "number": 445,
          "content": "Po zmartwychwstaniu Chrystusa Jego Boskie synostwo ukazuje się w mocy Jego uwielbionego człowieczeństwa; Jezus został ustanowiony \"według Ducha Świętości przez powstanie z martwych pełnym mocy Synem Bożym\" (Rz 1, 4). Apostołowie będą mogli wyznać: \"Oglądaliśmy Jego chwałę, chwałę, jaką Jednorodzony otrzymuje od Ojca, pełen łaski i prawdy\" (J 1,14)."
        },
        {
          "type": "label",
          "content": "IV. Pan"
        },
        {
          "type": "paragraph",
          "number": 446,
          "content": "W greckim tłumaczeniu ksiąg Starego Testamentu niewypowiedziane imię, pod którym Bóg objawił się Mojżeszowi: JHWH, zostało oddane przez Kyrios (Pan). Pan staje się od tej chwili powszechnym imieniem określającym Boskość Boga Izraela. Nowy Testament posługuje się tytułem \"Pan\" w sensie ścisłym tak w odniesieniu do Ojca, jak również, co jest nowością, w odniesieniu do Jezusa, uznanego w ten sposób za samego Boga."
        },
        {
          "type": "paragraph",
          "number": 447,
          "content": "Sam Jezus przypisuje sobie w sposób ukryty ten tytuł, gdy dyskutuje z faryzeuszami o sensie Psalmu 110, a także w sposób bezpośredni, gdy zwraca się do Apostołów. W czasie całego życia publicznego Jezusa znaki Jego panowania nad naturą, nad chorobami, nad demonami, nad śmiercią i grzechem, ukazywały Jego Boską najwyższą władzę."
        },
        {
          "type": "paragraph",
          "number": 448,
          "content": "Bardzo często w Ewangeliach ludzie zwracają się do Jezusa, nazywając Go \"Panem\". Tytuł ten świadczy o szacunku i zaufaniu tych, którzy zbliżają się do Jezusa oraz oczekują od Niego pomocy i uzdrowienia. Wypowiadany za natchnieniem Ducha Świętego, ten tytuł wyraża uznanie Boskiego misterium Jezusa. W spotkaniu z Jezusem zmartwychwstałym staje się adoracją: \"Pan mój i Bóg mój!\" (J 20, 28). Przybiera wtedy znamię miłości i przywiązania, które pozostanie charakterystyczne dla tradycji chrześcijańskiej: \"To jest Pan!\" (J 21, 7)."
        },
        {
          "type": "paragraph",
          "number": 449,
          "content": "Przypisując Jezusowi Boski tytuł Pana, pierwsze wyznania wiary Kościoła od początku stwierdzają, że moc, cześć i chwała należne Bogu Ojcu przysługują także Jezusowi, ponieważ istnieje On \"w postaci Bożej\" (Flp 2, 6), a Ojciec potwierdził to panowanie Jezusa, wskrzeszając Go z martwych i wywyższając Go w swojej chwale."
        },
        {
          "type": "paragraph",
          "number": 450,
          "content": "Od początku historii chrześcijańskiej stwierdzenie panowania Jezusa nad światem i nad historią 65 oznacza także uznanie, że człowiek nie może w sposób absolutny poddać swojej wolności osobistej żadnej władzy ziemskiej, ale wyłącznie Bogu Ojcu i Panu Jezusowi Chrystusowi: Cezar nie jest \"Panem\". \"Kościół... wierzy, że klucz, ośrodek i cel całej ludzkiej historii znajduje się w jego Panu i Nauczycielu\"."
        },
        {
          "type": "paragraph",
          "number": 451,
          "content": "Modlitwa chrześcijańska jest przeniknięta tytułem \"Pan\", czy to będzie zaproszenie do modlitwy: \"Pan z wami\", czy jej zakończenie \"przez naszego Pana Jezusa Chrystusa\", czy wreszcie pełne ufności i nadziei wołanie: Maran atha (Pan przychodzi!) lub Marana tha (Przyjdź, Panie!) (1 Kor 16, 22); \"Amen. Przyjdź, Panie Jezu!\" (Ap 22, 20)."
        },
        {
          "type": "label",
          "content": "W skrócie\n"
        },
        {
          "type": "paragraph",
          "number": 452,
          "content": "Imię \"Jezus\" oznacza \"Bóg zbawia\". Dziecię narodzone z Dziewicy Maryi jest nazwane imieniem \"Jezus\", \"On bowiem zbawi swój lud od jego grzechów\" (Mt 1, 21): \"Nie dano ludziom pod niebem żadnego innego imienia, w którym moglibyśmy być zbawieni\" (Dz 4,12)."
        },
        {
          "type": "paragraph",
          "number": 453,
          "content": "Imię \"Chrystus\" oznacza \"Namaszczony\", \"Mesjasz\". Jezus jest Chrystusem, ponieważ \"Bóg namaścił (Go) Duchem Świętym i mocą\" (Dz 10, 38). On był \"Tym, który ma przyjść\" (Łk 7,19), przedmiotem \"nadziei Izraela\" (Dz 28, 20)."
        },
        {
          "type": "paragraph",
          "number": 454,
          "content": "Imię \"Syn Boży\" oznacza jedyną i wieczną relację Jezusa Chrystusa do Boga, Jego Ojca: On jest jedynym Synem Ojca i samym Bogiem. Wiara, że Jezus Chrystus jest Synem Bożym, jest konieczna, by być chrześcijaninem."
        },
        {
          "type": "paragraph",
          "number": 455,
          "content": "Imię \"Pan\" oznacza Boskie panowanie. Wyznawać lub wzywać Jezusa jako Pana, oznacza wierzyć w Jego Boskość. \"Nikt... nie może powiedzieć bez pomocy Ducha Świętego: «Panem jest Jezus»\" (1 Kor 12, 3)."
        },
        {
          "type": "article",
          "content": "Artykuł trzeci\n\"JEZUS CHRYSTUS POCZĄŁ SIĘ Z DUCHA ŚWIĘTEGO, NARODZIŁ SIĘ Z MARYI PANNY\""
        },
        {
          "type": "article",
          "content": "Paragraf pierwszy\nSYN BOŻY STAŁ SIĘ CZŁOWIEKIEM"
        },
        {
          "type": "label",
          "content": "I. Dlaczego Słowo stało się ciałem?"
        },
        {
          "type": "paragraph",
          "number": 456,
          "content": "Odpowiadając na to pytanie, wyznajemy w Credo Nicejsko-Konstantynopolitańskim: \"Dla nas ludzi i dla naszego zbawienia zstąpił z nieba. I za sprawą Ducha Świętego przyjął ciało z Maryi Dziewicy\"."
        },
        {
          "type": "paragraph",
          "number": 457,
          "content": "Słowo stało się ciałem, aby nas zbawić i pojednać z Bogiem. Bóg \"sam nas umiłował i posłał Syna swojego jako ofiarę przebłagalną za nasze grzechy\" (1 J 4, 10). \"Ojciec zesłał Syna jako Zbawiciela świata\" (1 J 4, 14). \"On się objawił po to, aby zgładzić grzechy\" (1 J 3, 5)."
        },
        {
          "type": "quote",
          "content": "Nasza chora natura wymagała uzdrowienia; upadła - potrzebowała podniesienia, martwa - wskrzeszenia. Utraciliśmy posiadanie dobra, trzeba było je nam przywrócić. Byliśmy zamknięci w ciemnościach, trzeba było przynieść nam światło. Będąc w niewoli, oczekiwaliśmy Zbawiciela; jako więźniowie potrzebowaliśmy pomocy, jako niewolnicy wyzwoliciela. Czy te powody były bez znaczenia? Czy nie zasługiwały one na wzruszenie Boga, na to, by zniżył się aż do poziomu naszej ludzkiej natury i nawiedził ją, skoro ludzkość znajdowała się w tak opłakanym i nieszczęśliwym stanie?"
        },
        {
          "type": "paragraph",
          "number": 458,
          "content": "Słowo stało się ciałem, abyśmy poznali w ten sposób miłość Bożą: \"W tym objawiła się miłość Boga ku nam, że zesłał Syna swego Jednorodzonego na świat, abyśmy życie mieli dzięki Niemu\" (1 J 4, 9). \"Tak bowiem Bóg umiłował świat, że Syna swego Jednorodzonego dał, aby każdy, kto w Niego wierzy, nie zginął, ale miał życie wieczne\" (J 3, 16)."
        },
        {
          "type": "paragraph",
          "number": 459,
          "content": "Słowo stało się ciałem, by być dla nas wzorem świętości: \"Weźcie moje jarzmo na siebie i uczcie się ode Mnie...\" (Mt 11, 29). \"Ja jestem drogą i prawdą, i życiem. Nikt nie przychodzi do Ojca inaczej jak tylko przeze Mnie\" (J 14, 6). Na Górze Przemienienia Ojciec daje polecenie: \"Jego słuchajcie\" (Mk 9, 7). Jest On rzeczywiście wzorem błogosławieństw i normą nowego Prawa: \"To jest moje przykazanie, abyście się wzajemnie miłowali, tak jak Ja was umiłowałem\" (J 15, 12). Miłość ta zakłada rzeczywistą ofiarę z siebie w pójściu za Nim."
        },
        {
          "type": "paragraph",
          "number": 460,
          "content": "Słowo stało się ciałem, by uczynić nas \"uczestnikami Boskiej natury\" (2 P 1, 4). \"Taka jest racja, dla której Słowo stało się człowiekiem, Syn Boży Synem Człowieczym: aby człowiek, jednocząc się ze Słowem i przyjmując w ten sposób synostwo Boże, stał się synem Bożym\". \"Istotnie, Syn Boży stał się człowiekiem, aby uczynić nas Bogiem\". Unigenitus Dei Filius, suae divinitatis volens nos esse participes, naturam nostram assumpsit, ut homines deos faceret factus homo - \"Jednorodzony Syn Boży, chcąc uczynić nas uczestnikami swego Bóstwa, przyjął naszą naturę, aby stawszy się człowiekiem, uczynić ludzi bogami\"."
        },
        {
          "type": "label",
          "content": "II. Wcielenie"
        },
        {
          "type": "paragraph",
          "number": 461,
          "content": "Opierając się na słowach św. Jana (\"Słowo stało się ciałem\", J 1, 14), Kościół nazywa \"Wcieleniem\" fakt, że Syn Boży przyjął naturę ludzką, by dokonać w niej naszego zbawienia. Kościół opiewa misterium Wcielenia w hymnie przytoczonym przez św. Pawła:"
        },
        {
          "type": "quote",
          "content": "To dążenie niech was ożywia; ono też było w Chrystusie Jezusie. On, istniejąc w postaci Bożej, nie skorzystał ze sposobności, aby na równi być z Bogiem, lecz ogołocił samego siebie, przyjąwszy postać sługi, stawszy się podobnym do ludzi. A w zewnętrznym przejawie uznany za człowieka, uniżył samego siebie, stawszy się posłusznym aż do śmierci - i to śmierci krzyżowej (Flp 2, 5-8)."
        },
        {
          "type": "paragraph",
          "content": "O tej samej tajemnicy mówi List do Hebrajczyków:",
          "number": 462
        },
        {
          "type": "quote",
          "content": "Przeto przychodząc na świat, mówi (Chrystus): Ofiary ani daru nie chciałeś, aleś Mi utworzył ciało; całopalenia i ofiary za grzech nie podobały się Tobie. Wtedy rzekłem: Oto idę... abym spełniał wolę Twoją, Boże (Hbr 10, 5-7, cytując Ps 40, 7-9 LXX)."
        },
        {
          "type": "paragraph",
          "number": 463,
          "content": "Wiara w prawdziwe Wcielenie Syna Bożego jest znakiem wyróżniającym wiarę chrześcijańską: \"Po tym poznajecie Ducha Bożego: każdy duch, który uznaje, że Jezus Chrystus przyszedł w ciele, jest z Boga\" (1 J 4, 2). Takie jest od samego początku radosne przekonanie Kościoła, gdy sławi \"wielką tajemnicę pobożności\" - Chrystusa, który \"objawił się w ciele\" (1 Tm 3,16)."
        },
        {
          "type": "label",
          "content": "III. Prawdziwy Bóg i prawdziwy człowiek"
        },
        {
          "type": "paragraph",
          "content": "Jedyne i całkowicie wyjątkowe wydarzenie Wcielenia Syna Bożego nie oznacza, że Jezus Chrystus jest częściowo Bogiem i częściowo człowiekiem, ani że jest ono wynikiem niejasnego pomieszania tego, co Boskie, i tego, co ludzkie. Syn Boży stał się prawdziwie człowiekiem, pozostając prawdziwie Bogiem. Jezus Chrystus jest prawdziwym Bogiem i prawdziwym człowiekiem. Kościół musiał bronić tej prawdy wiary i wyjaśniać ją w pierwszych wiekach, odpowiadając na herezje, które ją fałszowały.",
          "number": 464
        },
        {
          "type": "paragraph",
          "number": 465,
          "content": "Pierwsze herezje negowały nie tyle Bóstwo Chrystusa, ile raczej Jego prawdziwe człowieczeństwo (doketyzm gnostycki). Od czasów apostolskich wiara chrześcijańska kładła nacisk na prawdziwe Wcielenie Syna Bożego, który \"przyszedł w ciele\". W trzecim wieku Kościół na synodzie w Antiochii musiał orzec przeciw Pawłowi z Samosaty, że Jezus Chrystus jest Synem Bożym przez naturę, a nie przez przybranie (adopcję). Pierwszy sobór powszechny w Nicei w 325 r. wyznaje w swoim Credo, że Syn Boży jest \"zrodzony, a nie stworzony, współistotny Ojcu\" (homousios), i potępia Ariusza, który przyjmował, że \"Syn Boży pochodził z nicości\" i \"z innej substancji niż Ojciec\"."
        },
        {
          "type": "paragraph",
          "number": 466,
          "content": "Herezja nestoriańska widziała w Chrystusie osobę ludzką połączoną z Osobą Boską Syna Bożego. Przeciwstawiając się tej herezji, św. Cyryl Aleksandryjski i trzeci sobór powszechny w Efezie w 431 r. wyznali, że \"Słowo, jednocząc się przez unię hipostatyczną z ciałem ożywianym duszą rozumną, stało się człowiekiem\". Człowieczeństwo Chrystusa nie ma innego podmiotu niż Boska Osoba Syna Bożego, który przyjął je i uczynił swoim od chwili swego poczęcia. Na tej podstawie Sobór Efeski ogłosił w 431 r., że Maryja stała się prawdziwie Matką Bożą przez ludzkie poczęcie Syna Bożego w swoim łonie: \"(Nazywa się Ją Matką Bożą) nie dlatego, że Słowo Boże wzięło od Niej swoją Boską naturę, ale dlatego że narodziło się z Niej święte ciało obdarzone duszą rozumną, z którym Słowo zjednoczone hipostatycznie narodziło się, jak się mówi, według ciała\"."
        },
        {
          "type": "paragraph",
          "number": 467,
          "content": "Monofizyci twierdzili, że natura ludzka jako taka przestała istnieć w Chrystusie, gdyż została przyjęta przez Boską Osobę Syna Bożego. Przeciwstawiając się tej herezji, czwarty sobór powszechny w Chalcedonie w 451 r. wyznał:"
        },
        {
          "type": "quote",
          "content": "Idąc za świętymi Ojcami, uczymy jednogłośnie wyznawać, że jest jeden i ten sam Syn, nasz Pan Jezus Chrystus, doskonały w Bóstwie i doskonały w człowieczeństwie, prawdziwy Bóg i prawdziwy człowiek, złożony z duszy rozumnej i z ciała, współistotny Ojcu co do Bóstwa, współistotny nam co do człowieczeństwa, \"we wszystkim... z wyjątkiem grzechu\" (Hbr 4, 15). Przed wiekami zrodzony z Ojca jako Bóg, w ostatnich czasach narodził się dla nas i dla naszego zbawienia jako człowiek z Maryi Dziewicy, Bożej Rodzicielki."
        },
        {
          "type": "comment",
          "content": "Jeden i ten sam Chrystus Pan, Syn Jednorodzony, ma być uznany w dwóch naturach bez pomieszania, bez zamiany, bez podziału i bez rozłączenia. Nigdy nie została usunięta różnica natur przez ich zjednoczenie, lecz właściwości każdej z nich są zachowane i zjednoczone w jednej osobie i w jednej hipostazie."
        },
        {
          "type": "paragraph",
          "number": 468,
          "content": "Po Soborze Chalcedońskim niektórzy uważali ludzką naturę Chrystusa za jakiś rodzaj podmiotu osobowego. Piąty sobór powszechny w Konstantynopolu w 553 r. wyznał przeciw nim o Chrystusie: \"Jest tylko jedna hipostaza (czyli osoba), którą jest nasz Pan Jezus Chrystus, Jeden z Trójcy Świętej. Wszystko w człowieczeństwie Chrystusa powinno więc być przypisywane Jego Osobie Boskiej jako właściwemu podmiotowi, nie tylko cuda, lecz także cierpieni , a nawet śmierć: \"Nasz Pan Jezus Chrystus, który w swoim ciele został ukrzyżowany, jest prawdziwym Bogiem, Panem chwały i Jednym z Trójcy Świętej\"."
        },
        {
          "type": "paragraph",
          "number": 469,
          "content": "Kościół wyznaje w ten sposób, że Jezus jest niepodzielnie prawdziwym Bogiem i prawdziwym człowiekiem. Jest On prawdziwie Synem Bożym, który stał się człowiekiem, naszym bratem, nie przestając przez to być Bogiem, naszym Panem:"
        },
        {
          "type": "quote",
          "content": "\"Niezmienny w swoim Bóstwie, przyjął to, co ludzkie\" - śpiewa liturgia rzymska. Liturgia św. Jana Chryzostoma głosi i śpiewa: \"O Synu Jedyny i Słowo Boga, będąc nieśmiertelny, raczyłeś dla naszego zbawienia przyjąć ciało ze świętej Bożej Rodzicielki i zawsze Dziewicy Maryi. Bez żadnej odmiany stałeś się człowiekiem i zostałeś ukrzyżowany. O Chryste Boże, który przez swoją śmierć zniweczyłeś śmierć, który jesteś Jednym z Trójcy Świętej, uwielbiony z Ojcem i Duchem Świętym, zbaw nas!\""
        },
        {
          "type": "label",
          "content": "IV. W jaki sposób Syn Boży jest człowiekiem?"
        },
        {
          "type": "paragraph",
          "number": 470,
          "content": "Ponieważ w tajemniczym zjednoczeniu Wcielenia \"przybrana natura nie uległa zniszczeniu\", Kościół doszedł w ciągu wieków do wyznania pełnej rzeczywistości ludzkiej duszy Chrystusa, z jej działaniami rozumu i woli, oraz Jego ludzkiego ciała. Równocześnie jednak za każdym razem musiał przypominać, że ludzka natura Chrystusa należy na własność do Boskiej Osoby Syna Bożego, przez którą została przyjęta. Wszystko to, kim On jest, i to, co czyni w niej, należy do \"Jednego z Trójcy\". Syn Boży udziela więc swojemu człowieczeństwu swojego osobowego sposobu istnienia w Trójcy. Zarówno w swojej duszy, jak w swoim ciele Chrystus wyraża więc po ludzku Boskie życie Trójcy: "
        },
        {
          "type": "quote",
          "content": "Syn Boży... ludzkimi rękoma pracował, ludzkim myślał umysłem, ludzką działał wolą, ludzkim sercem kochał, urodzony z Maryi Dziewicy, stał się prawdziwie jednym z nas, we wszystkim do nas podobnym oprócz grzechu."
        },
        {
          "type": "label",
          "content": "Dusza ludzka i ludzkie poznanie Chrystusa"
        },
        {
          "type": "paragraph",
          "number": 471,
          "content": "Apolinary z Laodycei przyjmował, że w Chrystusie Słowo zastąpiło duszę lub ducha. Przeciw temu błędowi Kościół wyznał, że wieczny Syn przyjął także rozumną duszę ludzką."
        },
        {
          "type": "paragraph",
          "number": 472,
          "content": "Dusza ludzka, którą przyjął Syn Boży, jest wyposażona w prawdziwe ludzkie poznanie. Jako takie nie mogło być ono nieograniczone; realizowało się w warunkach historycznych Jego istnienia w czasie i przestrzeni. Dlatego Syn Boży, stając się człowiekiem, mógł wzrastać \"w mądrości, w latach i w łasce\" (Łk 2, 52), a także zdobywać wiadomości o tym, czego, będąc człowiekiem, trzeba uczyć się w sposób doświadczalny. Odpowiadało to rzeczywistości Jego dobrowolnego uniżenia w \"postaci sługi\" (Flp 2, 7)."
        },
        {
          "type": "paragraph",
          "number": 473,
          "content": "Równocześnie jednak to prawdziwe ludzkie poznanie Syna Bożego wyrażało Boskie życie Jego Osoby. \"Ludzka natura Syna Bożego, nie sama przez się, ale przez swoje zjednoczenie ze Słowem, poznawała i ukazywała w sobie wszystko, co przysługuje Bogu\". Przede wszystkim odnosi się to do wewnętrznego i bezpośredniego poznania Ojca przez Syna Bożego, który stał się człowiekiem. Syn ujawniał także w swoim ludzkim poznaniu Boską zdolność przenikania myśli ukrytych w ludzkich sercach."
        },
        {
          "type": "paragraph",
          "number": 474,
          "content": "Na mocy zjednoczenia z Boską mądrością w Osobie Słowa Wcielonego ludzkie poznanie Chrystusa w pełni uczestniczyło w znajomości wiecznych zamysłów, które przyszedł objawić. Jezus wprawdzie stwierdza, że nie zna tych zamysłów, ale w innym miejscu wyjaśnia, że nie otrzymał polecenia, by to objawić.\n"
        },
        {
          "type": "label",
          "content": "Ludzka wola Chrystusa"
        },
        {
          "type": "paragraph",
          "number": 475,
          "content": "W podobny sposób Kościół wyznał na szóstym soborze powszechnym , że Chrystus posiada dwie wole i dwa działania naturalne, Boskie i ludzkie, nie przeciwstawne, ale współdziałające. Słowo, które stało się ciałem, chciało więc po ludzku - w posłuszeństwie swemu Ojcu - tego wszystkiego, co w sposób Boski razem z Ojcem i Duchem Świętym zdecydowało dla naszego zbawienia. Ludzka wola Chrystusa \"idzie za Jego wolą Bożą, nie sprzeciwiając się jej ani nie opierając, ale raczej podporządkowując się tej Boskiej i wszechmocnej woli\"."
        },
        {
          "type": "label",
          "content": "Prawdziwe ciało Chrystusa"
        },
        {
          "type": "paragraph",
          "number": 476,
          "content": "Ponieważ Słowo stało się ciałem, przyjmując prawdziwe człowieczeństwo, przyjęło także jego ograniczenia. Na tej podstawie ludzkie oblicze Jezusa może być \"przedstawiane\". Na siódmym soborze powszechnym Kościół uznał za dozwolone ukazywanie go na świętych obrazach."
        },
        {
          "type": "paragraph",
          "number": 477,
          "content": "Równocześnie Kościół zawsze twierdził, że w ciele Jezusa Bóg, \"będąc niewidzialny, ukazał się naszym oczom\". Indywidualne cechy ciała Chrystusa rzeczywiście wyrażają Boską Osobę Syna Bożego. Uczynił On swoimi rysy swojego ludzkiego ciała do tego stopnia, że namalowane na świętym obrazie mogą być otaczane kultem, ponieważ wierzący, który czci Jego obraz, \"czci osobę, którą obraz przedstawia\"."
        },
        {
          "type": "label",
          "content": "Serce Słowa Wcielonego"
        },
        {
          "type": "paragraph",
          "number": 478,
          "content": "Jezus w czasie swego ziemskiego życia, swojej agonii i swojej męki poznał i umiłował nas wszystkich i każdego z osobna oraz wydał się za każdego z nas: \"Syn Boży... umiłował mnie i samego siebie wydał za mnie\" (Ga 2, 20). Umiłował nas wszystkich ludzkim sercem. Z tego powodu Najświętsze Serce Jezusa, przebite za nasze grzechy i dla naszego zbawienia, \"jest uważane za znak i wyjątkowy symbol tej miłości, którą Boski Odkupiciel miłuje nieustannie Wiecznego Ojca i wszystkich ludzi bez wyjątku\" ."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 479,
          "content": "W czasie ustalonym przez Boga wcielił się Jedyny Syn Ojca, wieczne Słowo, to znaczy Słowo i substancjalny Obraz Ojca; nie tracąc natury Boskiej, przyjął naturę ludzką."
        },
        {
          "type": "paragraph",
          "number": 480,
          "content": "Jezus Chrystus jest prawdziwym Bogiem i prawdziwym człowiekiem w jedności swojej Osoby Boskiej; z tej racji jest On jedynym Pośrednikiem między Bogiem i ludźmi."
        },
        {
          "type": "paragraph",
          "number": 481,
          "content": "Chrystus ma dwie natury, Boską i ludzką, nie pomieszane, ale zjednoczone w jednej Osobie Syna Bożego."
        },
        {
          "type": "paragraph",
          "number": 482,
          "content": "Chrystus, będąc prawdziwym Bogiem i prawdziwym człowiekiem, ma ludzki rozum i wolę, doskonale zgodne oraz podporządkowane Jego Boskiemu rozumowi i woli, które posiada wspólnie z Ojcem i Duchem Świętym."
        },
        {
          "type": "paragraph",
          "number": 483,
          "content": "Wcielenie stanowi wiec tajemnicę przedziwnego zjednoczenia natury Boskiej i natury ludzkiej w jedynej Osobie Słowa."
        },
        {
          "type": "article",
          "content": "Paragraf drugi\n\"POCZĄŁ SIĘ Z DUCHA ŚWIĘTEGO,\nNARODZIŁ SIĘ Z MARYI PANNY\""
        },
        {
          "type": "label",
          "content": "I. Począł się z Ducha Świętego..."
        },
        {
          "type": "paragraph",
          "number": 484,
          "content": "Zwiastowanie Maryi zapoczątkowuje \"pełnię czasu\" (Ga 4, 4), to znaczy wypełnienie czasu obietnic i przygotowań. Maryja jest powołana do poczęcia Tego, w którym zamieszka \"cała Pełnia: Bóstwo, na sposób ciała\" (Kol 2, 9). Boska odpowiedź na Jej pytanie: \"Jakże się to stanie, skoro nie znam męża?\" (Łk 1, 34), mówi o mocy Ducha Świętego: \"Duch Święty zstąpi na Ciebie\" (Łk 1, 35)."
        },
        {
          "type": "paragraph",
          "number": 485,
          "content": "Posłanie Ducha Świętego jest zawsze połączone z posłaniem Syna i skierowane do niego. Duch Święty, który jest \"Panem i Ożywicielem\", zostaje posłany, aby uświęcić łono Maryi Dziewicy i w sposób Boski uczynić je płodnym; sprawia On, że Maryja poczęła wiecznego Syna Ojca w człowieczeństwie, które wziął od Niej."
        },
        {
          "type": "paragraph",
          "number": 486,
          "content": "Jedyny Syn Ojca, poczęty jako człowiek w łonie Maryi Dziewicy, jest \"Chrystusem\", to znaczy namaszczonym przez Ducha Świętego od początku swego ziemskiego życia, chociaż będzie objawiał się stopniowo: pasterzom , mędrcom, Janowi Chrzcicielowi, uczniom. Całe życie Jezusa Chrystusa będzie więc ukazywać, że \"Bóg namaścił (Go) Duchem Świętym i mocą\" (Dz 10, 38)."
        },
        {
          "type": "label",
          "content": "II. ...narodził się z Maryi Dziewicy"
        },
        {
          "type": "paragraph",
          "number": 487,
          "content": "Wiara katolicka w odniesieniu do Maryi opiera się na wierze w Chrystusa, a to, czego naucza ona o Maryi, wyjaśnia z kolei wiarę w Chrystusa."
        },
        {
          "type": "label",
          "content": "Przeznaczenie Maryi"
        },
        {
          "type": "paragraph",
          "number": 488,
          "content": "\"Zesłał Bóg Syna swego\" (Ga 4, 4), lecz by \"utworzyć Mu ciało\" 118 , chciał wolnej współpracy stworzenia. W tym celu Bóg odwiecznie wybrał na Matkę swego Syna córkę Izraela, młodą Żydówkę z Nazaretu w Galilei, Dziewicę poślubioną \"mężowi, imieniem Józef, z rodu Dawida; a Dziewicy było na imię Maryja\" (Łk 1, 26-27).\n"
        },
        {
          "type": "comment",
          "content": "Było zaś wolą Ojca miłosierdzia, aby Wcielenie poprzedziła zgoda Tej, która przeznaczona została na matkę, by w ten sposób, podobnie jak niewiasta przyczyniła się do śmierci, tak również niewiasta przyczyniła się do życia."
        },
        {
          "type": "paragraph",
          "number": 489,
          "content": "Posłanie Maryi zostało przygotowane w Starym Przymierzu przez posłanie wielu świętych kobiet. Mimo swojego nieposłuszeństwa Ewa już na początku otrzymuje obietnicę potomstwa, które odniesie zwycięstwo nad Złym, oraz obietnicę, że będzie matką wszystkich żyjących. Na mocy tej obietnicy Sara poczęła syna mimo swego podeszłego wieku. Wbrew wszelkim ludzkim oczekiwaniom Bóg wybiera to, co było uważane za niemocne i słabe, by pokazać wierność swojej obietnicy: Annę, matkę Samuela, Deborę, Rut, Judytę i Esterę oraz wiele innych kobiet. Maryja \"zajmuje pierwsze miejsce wśród pokornych i ubogich Pana, którzy z ufnością oczekują od Niego zbawienia i dostępują go. Wraz z Nią wreszcie, wzniosłą Córą Syjonu, po długim oczekiwaniu spełnienia obietnicy, przychodzi pełnia czasu i nastaje nowa ekonomia zbawienia\"."
        },
        {
          "type": "label",
          "content": "Niepokalane Poczęcie"
        },
        {
          "type": "paragraph",
          "content": "Aby być Matką Zbawiciela, \"została obdarzona przez Boga godnymi tak wielkiego zadania darami\". W chwili Zwiastowania anioł Gabriel pozdrawia Ją jako \"pełną łaski\" (Łk 1, 28). Istotnie, by móc dać dobrowolne przyzwolenie wiary na zapowiedź swego powołania, było konieczne, aby Maryja była całkowicie przeniknięta przez łaskę Bożą.",
          "number": 490
        },
        {
          "type": "paragraph",
          "number": 491,
          "content": "W ciągu wieków Kościół uświadomił sobie, że Maryja, napełniona \"łaską\" przez Boga (Łk 1, 28), została odkupiona od chwili swego poczęcia. Właśnie to wyraża dogmat Niepokalanego Poczęcia, ogłoszony w 1854 r. przez papieża Piusa IX:"
        },
        {
          "type": "quote",
          "content": "Najświętsza Maryja Dziewica od pierwszej chwili swego poczęcia, przez łaskę i szczególny przywilej Boga wszechmogącego, na mocy przewidzianych zasług Jezusa Chrystusa, Zbawiciela rodzaju ludzkiego, została zachowana nienaruszona od wszelkiej zmazy grzechu pierworodnego."
        },
        {
          "type": "paragraph",
          "number": 492,
          "content": "Maryja została \"ubogacona od pierwszej chwili poczęcia blaskami szczególnej zaiste świętości\"; świętość ta pochodzi w całości od Chrystusa; jest Ona \"odkupiona w sposób wznioślejszy ze względu na zasługi swego Syna\". Bardziej niż wszystkie inne osoby stworzone Ojciec napełnił Ją \"wszelkim błogosławieństwem... na wyżynach niebieskich - w Chrystusie\" (Ef 1, 3). Wybrał Ją \"z miłości przed założeniem świata, aby była święta i nieskalana przed Jego obliczem\"."
        },
        {
          "type": "paragraph",
          "number": 493,
          "content": "Ojcowie Tradycji wschodniej nazywają Maryję \"Całą Świętą\" (Panaghia), czczą Ją jako \"wolną od wszelkiej zmazy grzechowej, jakby utworzoną przez Ducha Świętego i ukształtowaną jako nowe stworzenie\". Dzięki łasce Bożej Maryja przez całe życie pozostała wolna od wszelkiego grzechu osobistego."
        },
        {
          "type": "label",
          "content": "\"Niech mi się stanie według słowa twego...\""
        },
        {
          "type": "paragraph",
          "number": 494,
          "content": "Na zapowiedź, że porodzi \"Syna Najwyższego\", nie znając męża, mocą Ducha Świętego, Maryja odpowiedziała \"posłuszeństwem wiary\" (Rz 1, 5), pewna, że \"dla Boga... nie ma nic niemożliwego\": \"Oto ja służebnica Pańska niech mi się stanie według twego słowa\" (Łk 1, 37-38). W ten sposób, zgadzając się na słowo Boże, Maryja stała się Matką Jezusa i przyjmując całym sercem Bożą wolę zbawienia, w czym nie przeszkodził Jej żaden grzech, oddała się całkowicie osobie i dziełu swego Syna, by dzięki łasce Bożej, pod zwierzchnictwem Syna i w zjednoczeniu z Nim, służyć tajemnicy Odkupienia."
        },
        {
          "type": "comment",
          "content": "Jak powiada św. Ireneusz, \"będąc posłuszną, stała się przyczyną zbawienia zarówno dla siebie, jak i dla całego rodzaju ludzkiego\". Toteż niemało Ojców starożytnych w swoim nauczaniu chętnie wraz z nim stwierdza: \"Węzeł splątany przez nieposłuszeństwo Ewy rozwiązany został przez posłuszeństwo Maryi; co związała przez niewierność dziewica Ewa, to dziewica Maryja rozwiązała przez wiarę\"; przeprowadziwszy zaś to porównanie z Ewą, nazywają Maryję \"matką żyjących\" i niejednokrotnie stwierdzają: \"śmierć przez Ewę, życie przez Maryję\"."
        },
        {
          "type": "label",
          "content": "Boskie macierzyństwo Maryi"
        },
        {
          "type": "paragraph",
          "number": 495,
          "content": "Maryja, nazywana w Ewangeliach \"Matką Jezusa\" (J 2,;19, 25), już przed narodzeniem swego Syna jest ogłoszona przez Elżbietę, pod natchnieniem Ducha Świętego, \"Matką mojego Pana\" (Łk 1, 43). Istotnie, Ten, którego poczęła jako człowieka z Ducha Świętego i który prawdziwie stał się Jej Synem według ciała, nie jest nikim innym jak wiecznym Synem Ojca, drugą Osobą Trójcy Świętej. Kościół wyznaje, że Maryja jest rzeczywiście Matką Bożą (Theotokos)."
        },
        {
          "type": "label",
          "content": "Dziewictwo Maryi"
        },
        {
          "type": "paragraph",
          "number": 496,
          "content": "Już w pierwszych Symbolach wiary Kościół wyznawał, że Jezus został poczęty jedynie przez moc Ducha Świętego w łonie Dziewicy Maryi, stwierdzając także aspekt cielesny tego wydarzenia: Jezus został poczęty \"z Ducha Świętego, bez nasienia męskiego\". Ojcowie Kościoła widzą w dziewiczym poczęciu znak, że to rzeczywiście Syn Boży przyszedł w człowieczeństwie podobnym do naszego."
        },
        {
          "type": "quote",
          "content": "W ten sposób mówi św. Ignacy Antiocheński (początek II wieku): \"Jesteście mocno przekonani, że nasz Pan jest rzeczywiście z rodu Dawida według ciała. Synem Bożym według woli i mocy Bożej; prawdziwie narodzonym z Dziewicy... On był prawdziwie w swoim ciele przybity do krzyża pod Poncjuszem Piłatem... prawdziwie cierpiał, także prawdziwie zmartwychwstał\"."
        },
        {
          "type": "paragraph",
          "number": 497,
          "content": "Opowiadania ewangeliczne uznają dziewicze poczęcie za dzieło Boże, przekraczające wszelkie rozumienie i wszelkie ludzkie możliwości : \"Z Ducha Świętego jest to, co się w Niej poczęło\" - mówi anioł do Józefa o Maryi, jego Małżonce (Mt 1, 20). Kościół widzi w tym wypełnienie Bożej obietnicy danej przez proroka Izajasza: \"Oto Dziewica pocznie i porodzi Syna\" (Iz 7, 14; zgodnie z greckim tłumaczeniem Mt 1, 23)."
        },
        {
          "type": "paragraph",
          "number": 498,
          "content": "Zaniepokojenie wywoływał niekiedy fakt milczenia Ewangelii św. Marka i Listów Nowego Testamentu o dziewiczym poczęciu przez Maryję. Można było także stawiać sobie pytanie, czy nie chodzi tu o jakieś legendy lub konstrukcje teologiczne bez podstaw historycznych. Trzeba na to odpowiedzieć, że wiara w dziewicze poczęcie Jezusa spotkała się z żywą opozycją, drwinami i niezrozumieniem ze strony niewierzących, żydów i pogan. Nie była ona motywowana mitologią pogańską czy jakąś adaptacją ówczesnych idei. Sens tego wydarzenia jest dostępny tylko dla wiary, która widzi go \"w powiązaniu tajemnic między sobą\", w całości misteriów Chrystusa, od Wcielenia aż do Paschy. Już św. Ignacy Antiocheński świadczy o tym powiązaniu: \"Książę tego świata nie znał dziewictwa Maryi i Jej rozwiązania, jak również śmierci Pana; te trzy niezwykłe tajemnice wypełniły się w milczeniu Boga\"."
        },
        {
          "type": "label",
          "content": "Maryja - \"zawsze Dziewica\""
        },
        {
          "type": "paragraph",
          "number": 499,
          "content": "Pogłębienie wiary w dziewicze macierzyństwo Maryi doprowadziło Kościół do wyznania Jej rzeczywistego i trwałego dziewictwa, także w zrodzeniu Syna Bożego, który stał się człowiekiem. Istotnie, narodzenie Chrystusa \"nie naruszyło Jej dziewiczej czystości, lecz ją uświęciło\". Liturgia Kościoła czci Maryję jako Aeiparthenos, \"zawsze Dziewicę\"."
        },
        {
          "type": "paragraph",
          "number": 500,
          "content": "Niekiedy jest wysuwany w tym miejscu zarzut, że Pismo święte mówi o braciach i siostrach Jezusa. Kościół zawsze przyjmował, że te fragmenty nie odnoszą się do innych dzieci Maryi Dziewicy. W rzeczywistości Jakub i Józef, \"Jego bracia\" (Mt 13, 55), są synami innej Marii, należącej do kobiet usługujących Chrystusowi, określanej w znaczący sposób jako \"druga Maria\" (Mt 28,1). Chodzi tu o bliskich krewnych Jezusa według wyrażenia znanego w Starym Testamencie."
        },
        {
          "type": "paragraph",
          "number": 501,
          "content": "Jezus jest jedynym Synem Maryi. Macierzyństwo duchowe Maryi rozciąga się jednak na wszystkich ludzi, których Jezus przyszedł zbawić: Maryja zrodziła \"Syna, którego Bóg ustanowił «pierworodnym między wielu braćmi» (Rz 8, 29), to znaczy między wiernymi, w których zrodzeniu i wychowywaniu współdziała swą miłością macierzyńską\"."
        },
        {
          "type": "label",
          "content": "Dziewicze macierzyństwo Maryi w zamyśle Bożym"
        },
        {
          "type": "paragraph",
          "number": 502,
          "content": "Refleksja wiary może odkryć, w powiązaniu z całością Objawienia, tajemnicze racje, dla których Bóg w swoim zamyśle zbawczym chciał, by Jego Syn narodził się z Dziewicy. Racje te dotyczą zarówno Osoby i odkupieńczego posłania Chrystusa, jak również przyjęcia tego posłania przez Maryję dla wszystkich ludzi."
        },
        {
          "type": "paragraph",
          "number": 503,
          "content": "Dziewictwo Maryi ukazuje absolutną inicjatywę Boga we Wcieleniu. Bóg jest jedynym Ojcem Jezusa \"Nigdy nie był oddalony od Ojca z powodu natury ludzkiej, którą przyjął... jest naturalnym Synem swego Ojca przez swoje Bóstwo, naturalnym Synem swojej Matki przez swoje człowieczeństwo, ale właściwym Synem Bożym w obydwu naturach\"."
        },
        {
          "type": "paragraph",
          "number": 504,
          "content": "Jezus począł się z Ducha Świętego w łonie Dziewicy Maryi, ponieważ jest Nowym Adamem, który daje początek nowemu stworzeniu: \"Pierwszy człowiek z ziemi ziemski, drugi Człowiek - z nieba\" (1 Kor 15, 47). Człowieczeństwo Chrystusa od chwili poczęcia jest napełnione Duchem Świętym, ponieważ Bóg \"z niezmierzonej obfitości udziela Mu Ducha\" (J 3, 34). Z \"pełności\" Tego, który jest Głową odkupionej ludzkości, \"wszyscyśmy otrzymali - łaskę po łasce\" (J 1, 16)."
        },
        {
          "type": "paragraph",
          "number": 505,
          "content": "Jezus, Nowy Adam, przez swe dziewicze poczęcie zapoczątkowuje nowe narodziny dzieci przybranych w Duchu Świętym przez wiarę. \"Jakże się to stanie?\" (Łk 1, 34). Udział w życiu Bożym nie pochodzi \"z krwi ani z żądzy ciała, ani z woli męża, ale z Boga\" (J 1, 13). Przyjęcie tego życia jest dziewicze, ponieważ jest ono całkowicie udzielane człowiekowi przez Ducha. Oblubieńczy sens powołania ludzkiego w relacji do Boga wypełnia się doskonale w dziewiczym macierzyństwie Maryi."
        },
        {
          "type": "paragraph",
          "number": 506,
          "content": "Maryja jest dziewicą, ponieważ Jej dziewictwo jest znakiem Jej wiary \"nie skażonej żadnym wątpieniem\" i Jej niepodzielnego oddania się woli Bożej. Właśnie ta wiara pozwala Jej stać się Matką Zbawiciela: Beatior est Maria percipiendo fidem Christi quam concipiendo carnem Christi - \"Maryja jest bardziej błogosławiona przez to, że przyjęła Jezusa wiarą, niż przez to, że poczęła Go cieleśnie\"."
        },
        {
          "type": "paragraph",
          "number": 507,
          "content": "Maryja jest równocześnie dziewicą i matką, ponieważ jest figurą i najdoskonalszą realizacją Kościoła. \"Kościół... dzięki przyjmowanemu z wiarą słowu Bożemu sam także staje się matką: przez przepowiadanie bowiem i chrzest rodzi do nowego i nieśmiertelnego życia synów z Ducha Świętego poczętych i z Boga zrodzonych. Kościół jest także dziewicą, która nieskazitelnie i w czystości dochowuje wiary danej Oblubieńcowi\"."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 508,
          "content": "Z potomstwa Ewy Bóg wybrał Maryję Dziewicę, aby była Matką Jego Synu. Jako \"pełna łaski\" jest Ona \"wspaniałym owocem Odkupienia\"; od pierwszej chwili swego poczęcia została całkowicie zachowana od zmazy grzechu pierworodnego oraz przez cale życie pozostała wolna od wszelkiego grzechu osobistego."
        },
        {
          "type": "paragraph",
          "number": 509,
          "content": "Maryja jest prawdziwie \"Matką Bożą\", ponieważ jest Matką wiecznego Syna Bożego, który stal się człowiekiem i który sam jest Bogiem."
        },
        {
          "type": "paragraph",
          "number": 510,
          "content": "Maryja \"była Dziewicą przy poczęciu swego Syna, Dziewicą jako brzemienna, Dziewicą jako karmiąca własną piersią, Dziewicą zawsze\" : całą swoją istotą jest Ona \"służebnicą Pańską\" (Łk 1, 38)."
        },
        {
          "type": "paragraph",
          "number": 511,
          "content": "Dziewica Maryja \"wolną wiarą i posłuszeństwem czynnie współpracowała w dziele zbawienia ludzkiego\". Wypowiedziała swoje \"tak\" \"loco totius humanae naturae\" - w imieniu całej ludzkiej natury. Przez swoje posłuszeństwo stała się nową Ewą, Matką żyjących."
        },
        {
          "type": "article",
          "content": "Paragraf trzeci\nMISTERIA ŻYCIA CHRYSTUSA"
        },
        {
          "type": "paragraph",
          "number": 512,
          "content": "Jeśli chodzi o życie Chrystusa, Symbol wiary mówi tylko o misteriach Wcielenia (poczęcie i narodzenie) i Paschy (męka, ukrzyżowanie, śmierć, pogrzeb, zstąpienie do piekieł, zmartwychwstanie, wniebowstąpienie). Nie mówi wprost o misteriach ukrytego i publicznego życia Jezusa, ale artykuły wiary dotyczące Wcielenia i Paschy wyjaśniają całe ziemskie życie Chrystusa. Wszystko, \"co Jezus czynił i czego nauczał od początku aż do dnia, w którym... został wzięty do nieba\" (Dz 1, 1-2), trzeba widzieć w świetle misteriów Bożego Narodzenia i Paschy."
        },
        {
          "type": "paragraph",
          "number": 513,
          "content": "Zależnie od okoliczności katecheza powinna ukazywać całe bogactwo misteriów Jezusa. W tym miejscu wystarczy wskazać pewne elementy wspólne wszystkim misteriom życia Chrystusa (I), by zarysować potem główne tajemnice życia ukrytego (II) i życia publicznego (III) Jezusa."
        },
        {
          "type": "label",
          "content": "I. Całe życie Chrystusa jest misterium"
        },
        {
          "type": "paragraph",
          "number": 514,
          "content": "Ewangelie nie przekazują wielu informacji, które zaspokajałyby ludzką ciekawość dotyczącą Jezusa. Prawie nic nie zostało powiedziane o Jego życiu w Nazarecie, a nawet nie ma relacji o dużej części Jego życia publicznego. To, co znajduje się w Ewangeliach, zostało napisane, \"abyście wierzyli, że Jezus jest Mesjaszem, Synem Bożym, i abyście wierząc mieli życie w imię Jego\" (J 20, 31)."
        },
        {
          "type": "paragraph",
          "number": 515,
          "content": "Ewangelie zostały napisane przez ludzi należących do pierwszych wierzących, którzy chcieli podzielić się wiarą z innymi. Poznawszy przez wiarę, kim jest Jezus, mogli oni zobaczyć i ukazać innym ślady Jego misterium w całym Jego ziemskim życiu. Wszystko w życiu Jezusa, od pieluszek przy Jego narodzeniu aż po ocet podany podczas męki i płótna pozostałe w grobie po Jego zmartwychwstaniu, jest znakiem Jego misterium. Przez czyny, cuda i słowa zostało objawione, że \"w Nim... mieszka cała Pełnia: Bóstwo na sposób ciała\" (Kol 2, 9). Człowieczeństwo Jezusa ukazuje się w ten sposób jako \"sakrament\", to znaczy znak i narzędzie Jego Bóstwa i zbawienia, które przynosi. To, co było widzialne w Jego ziemskim życiu, prowadzi do niewidzialnego misterium Jego synostwa Bożego i Jego odkupieńczego posłania."
        },
        {
          "type": "label",
          "content": "Wspólne cechy misteriów Jezusa"
        },
        {
          "type": "paragraph",
          "content": "Całe życie Jezusa jest Objawieniem Ojca: Jego słowa i czyny, milczenie i cierpienia, sposób bycia i mówienia. Jezus może powiedzieć: \"Kto Mnie zobaczył, zobaczył także i Ojca\" (J 14, 9), a Ojciec oznajmia: \"To jest Syn mój, Wybrany, Jego słuchajcie!\" (Łk 9, 35). Ponieważ nasz Pan stał się człowiekiem, by wypełnić wolę Ojca, dlatego nawet najmniejsze szczegóły Jego misteriów ukazują \"miłość Boga ku nam\" (1 J 4, 9).",
          "number": 516
        },
        {
          "type": "paragraph",
          "number": 517,
          "content": "Całe życie Chrystusa jest misterium Odkupienia. Odkupienie przychodzi do nas przede wszystkim przez krew Krzyża, ale to misterium jest obecne w dziele całego życia Chrystusa; jest już w Jego Wcieleniu, przez które, stawszy się ubogim, ubogacił nas swoim ubóstwem; w Jego życiu ukrytym, w którym przez swoje poddanie naprawia nasze nieposłuszeństwo; w Jego słowie, przez które oczyszcza słuchaczy; w Jego uzdrowieniach i egzorcyzmach, przez które \"On wziął na siebie nasze słabości i nosił nasze choroby\" (Mt 8, 17); w Jego Zmartwychwstaniu, przez które nas usprawiedliwia."
        },
        {
          "type": "paragraph",
          "number": 518,
          "content": "Całe życie Chrystusa jest misterium \"rekapitulacji\" w Nim jako Głowie. Wszystko, co Jezus uczynił, powiedział i wycierpiał, miało na celu na nowo skierować człowieka do jego pierwotnego powołania:"
        },
        {
          "type": "quote",
          "content": "Kiedy Syn Boży przyjął ciało i stał się człowiekiem, dokonał w sobie nowego zjednoczenia długiej historii ludzkiej i dał nam zbawienie. To więc, co utraciliśmy w Adamie, czyli bycie na obraz i podobieństwo Boże, odzyskujemy w Jezusie Chrystusie. Dlatego właśnie Chrystus przeszedł przez wszystkie okresy życia, przywracając przez to wszystkim ludziom komunię z Bogiem."
        },
        {
          "type": "label",
          "content": "Nasza komunia z misteriami Jezusa"
        },
        {
          "type": "paragraph",
          "number": 519,
          "content": "Całe bogactwo Chrystusa \"jest przeznaczone dla każdego człowieka, ono jest dobrem każdego człowieka\". Chrystus nie żył dla siebie, ale dla nas, od chwili Wcielenia \"dla nas ludzi i dla naszego zbawienia\" aż do swojej śmierci \"za nasze grzechy\" (1 Kor 15, 3) i Zmartwychwstania \"dla naszego usprawiedliwienia\" (Rz 4, 25). Także teraz jeszcze jest On naszym \"Rzecznikiem wobec Ojca\" (1 J 2, 1), \"bo zawsze żyje, aby się wstawiać\" za nami (Hbr 7, 25). Ze wszystkim, co przeżył i wycierpiał za nas raz na zawsze, jest ciągle obecny \"przed obliczem Boga\", \"aby teraz wstawiać się za nami\" (Hbr 9, 24)."
        },
        {
          "type": "paragraph",
          "number": 520,
          "content": "Jezus w całym swoim życiu ukazuje się jako nasz wzór : jest \"człowiekiem doskonałym\", który zaprasza nas, abyśmy się stali Jego uczniami i szli za Nim. Przez swoje uniżenie dał nam wzór do naśladowania, przez swoją modlitwę pociąga do modlitwy, przez swoje ubóstwo wzywa do dobrowolnego przyjęcia ogołocenia i prześladowań."
        },
        {
          "type": "paragraph",
          "number": 521,
          "content": "Wszystko, co Chrystus przeżył, czynił po to, abyśmy mogli przeżywać to w Nim i aby On przeżywał to w nas. \"Przez Wcielenie swoje Syn Boży zjednoczył się jakoś z każdym człowiekiem\". Jesteśmy powołani do tego, by stawać się coraz bardziej jedno z Nim. Jako członkom swego Ciała daje On nam udział w tym, co przeżył w ludzkim ciele dla nas i jako nasz wzór:"
        },
        {
          "type": "comment",
          "content": "Powinniśmy przedłużać i dopełniać w sobie zbawcze dzieło Chrystusa; powinniśmy prosić Go często, aby doprowadził je do ostatecznego wypełnienia w nas i w całym Kościele... Tymczasem Syn Boży pragnie przekazać nam, jakby rozwijać i przedłużać swe misteria w nas i w całym swoim Kościele przy pomocy łask, których chce nam udzielić, oraz skutków, których dzięki tym misteriom pragnie w nas dokonać. W takim znaczeniu Chrystus pragnie dopełnić w nas swoje misteria."
        },
        {
          "type": "label",
          "content": "II. Misteria dziecięctwa i ukrytego życia Jezusa"
        },
        {
          "type": "label",
          "content": "Przygotowania"
        },
        {
          "type": "paragraph",
          "number": 522,
          "content": "Przyjście Syna Bożego na ziemię jest tak wielkim wydarzeniem, że Bóg zechciał przygotowywać je w ciągu wieków. Wszystkie obrzędy i ofiary, figury i symbole \"Pierwszego Przymierza\" Bóg ukierunkował ku Chrystusowi; zapowiada Go przez usta proroków, których posyła kolejno do Izraela. Budzi także w sercu pogan niejasne oczekiwanie tego przyjścia."
        },
        {
          "type": "paragraph",
          "number": 523,
          "content": "Święty Jan Chrzciciel jest bezpośrednim poprzednikiem Pana, posłanym, by przygotować Mu drogi. \"Prorok Najwyższego\" (Łk 1, 76) przerasta wszystkich proroków, jest ostatnim z nich, zapoczątkowuje Ewangelię, pozdrawia Chrystusa już w łonie matki i znajduje radość jako \"przyjaciel oblubieńca\" (J 3, 29), nazywając Go Barankiem Bożym, \"który gładzi grzech świata\" (J 1, 29). Poprzedzając Jezusa \"w duchu i mocy Eliasza\" (Łk 1, 17), świadczy o Nim swoim przepowiadaniem, swoim chrztem nawrócenia, a w końcu swoim męczeństwem."
        },
        {
          "type": "paragraph",
          "number": 524,
          "content": "Celebrując co roku liturgię Adwentu, Kościół aktualizuje to oczekiwanie Mesjasza; uczestnicząc w długim przygotowaniu pierwszego przyjścia Zbawiciela, wierni odnawiają gorące pragnienie Jego drugiego Przyjścia. Przez celebrację narodzin i męczeństwa Poprzednika Kościół jednoczy się z jego pragnieniem: \"Potrzeba, by On wzrastał, a ja żebym się umniejszał\" (J 3, 30)."
        },
        {
          "type": "label",
          "content": "Misterium Bożego Narodzenia"
        },
        {
          "type": "paragraph",
          "content": "Jezus narodził się w nędznej stajni, w ubogiej rodzinie; prości pasterze są pierwszymi świadkami tego wydarzenia. Właśnie w tym ubóstwie objawia się chwała nieba. Kościół nie przestaje opiewać chwały tej nocy:",
          "number": 525
        },
        {
          "type": "quote",
          "content": "Dzisiaj Dziewica wydaje na świat Wiecznego, \nA ziemia użycza groty Niedostępnemu.\nWysławiają Go aniołowie i pasterze, \nZbliżają się mędrcy, idąc za gwiazdą, \nPonieważ narodziłeś się dla nas, Małe Dzieciątko, wieczny Boże!"
        },
        {
          "type": "paragraph",
          "number": 526,
          "content": "\"Stać się dzieckiem\" wobec Boga - to warunek wejścia do Królestwa. W tym celu trzeba się uniżyć, stać się małym; co więcej, trzeba \"się powtórnie narodzić\" (J 3, 7), narodzić się \"z Boga\" (J 1,13), by \"się stać dzieckiem Bożym\" (J 1, 12). Misterium Bożego Narodzenia wypełnia się w nas, gdy Chrystus \"kształtuje się\" w nas (Ga 4, 19). Boże Narodzenie jest misterium tej \"przedziwnej wymiany\":"
        },
        {
          "type": "comment",
          "content": "O przedziwna wymiano! Stwórca ludzkości przyjął duszę i ciało, narodził się z Dziewicy, a stając się człowiekiem bez udziału ziemskiego ojca, obdarzył nas swoim Bóstwem."
        },
        {
          "type": "label",
          "content": "Misteria dziecięctwa Jezusa"
        },
        {
          "type": "paragraph",
          "content": "Obrzezanie Jezusa w ósmym dniu po narodzeniu jest znakiem włączenia Go do potomstwa Abrahama i ludu Przymierza; jest znakiem Jego poddania się Prawu i uprawnienia Go do udziału w kulcie Izraela, w którym będzie uczestniczył przez całe życie. Jest ono figurą \"obrzezania Chrystusowego\", jakim jest chrzest (Kol 2,11-12).",
          "number": 527
        },
        {
          "type": "paragraph",
          "number": 528,
          "content": "Objawienie (Epifania) jest ukazaniem się Jezusa jako Mesjasza Izraela, Syna Bożego i Zbawiciela świata. Wraz z chrztem Jezusa w Jordanie i godami w Kanie celebruje się w tym dniu pokłon oddany Jezusowi przez \"mędrców\" przybyłych ze Wschodu (Mt 2, 1). W tych \"mędrcach\", reprezentantach wyznawców sąsiednich religii pogańskich, Ewangelia widzi pierwociny narodów, które przyjmują Dobrą Nowinę zbawienia przez Wcielenie. Przybycie mędrców do Jerozolimy, by \"oddać [Królowi żydowskiemu] pokłon\" (Mt 2, 2), pokazuje, że szukają oni w Izraelu, w mesjańskim świetle gwiazdy Dawida, Tego, który będzie królem narodów. Ich przybycie oznacza, że poganie tylko wtedy mogą odkryć Jezusa i wielbić Go jako Syna Bożego i Zbawiciela świata, gdy zwrócą się do Żydów i przyjmą od nich obietnicę mesjańską, która jest zawarta w Starym Testamencie. Objawienie (Epifania) ukazuje, że \"wielu pogan wchodzi do rodziny patriarchów\" i uzyskuje godność izraelską (israeliticam dignitas)."
        },
        {
          "type": "paragraph",
          "number": 529,
          "content": "Ofiarowanie Jezusa w świątyni pokazuje Go jako Pierworodnego, należącego do Pana. Wraz z Symeonem i Anną cały oczekujący Izrael wychodzi na spotkanie swego Zbawcy (tradycja bizantyjska tak nazywa to wydarzenie). Jezus zostaje uznany za tak bardzo oczekiwanego Mesjasza, \"światło narodów\" i \"chwałę Izraela\", a także za \"znak sprzeciwu\". Miecz boleści przepowiedziany Maryi zapowiada inną ofiarę, doskonałą i jedyną - ofiarę Krzyża, która przyniesie zbawienie, jakie Bóg \"przygotował wobec wszystkich narodów\"."
        },
        {
          "type": "paragraph",
          "number": 530,
          "content": "Ucieczka do Egiptu i rzeź niewiniątek ukazują, że ciemności przeciwstawiają się światłu: Słowo \"przyszło do swojej własności, a swoi Go nie przyjęli\" (J 1, 11). Całe życie Chrystusa będzie przebiegało pod znakiem prześladowania. Ci, którzy należą do Niego, będą uczestniczyć z Nim w tym prześladowaniu. Jego powrót z Egiptu przypomina wydarzenie Wyjścia i przedstawia Jezusa jako ostatecznego wyzwoliciela."
        },
        {
          "type": "paragraph",
          "number": 531,
          "content": "Przez większą część swego życia Jezus dzielił sytuację ogromnej większości ludzi: było to codzienne życie bez widocznej wielkości, życie z pracy rąk, żydowskie życie religijne poddane Prawu Bożemu, życie we wspólnocie. O całym tym okresie zostało nam objawione, że Jezus był \"poddany\" swoim rodzicom oraz że \"czynił postępy w mądrości, w latach i w łasce u Boga i u ludzi\" (Łk 2, 51-52)."
        },
        {
          "type": "paragraph",
          "number": 532,
          "content": "Przez poddanie swojej Matce i swemu prawnemu ojcu Jezus doskonale wypełnia czwarte przykazanie. Poddanie to jest ziemskim obrazem Jego synowskiego posłuszeństwa Ojcu niebieskiemu. Codzienne poddanie Jezusa Józefowi i Maryi zapowiadało i uprzedzało Jego poddanie z Wielkiego Czwartku: \"Nie moja wola...\" (Łk 22, 42). Posłuszeństwo Chrystusa w codzienności życia ukrytego zapoczątkowało już dzieło naprawy tego, co zniszczyło nieposłuszeństwo Adama."
        },
        {
          "type": "paragraph",
          "number": 533,
          "content": "Życie ukryte w Nazarecie pozwala każdemu człowiekowi jednoczyć się z Chrystusem na najbardziej zwyczajnych drogach życia:"
        },
        {
          "type": "comment",
          "content": "Nazaret jest szkołą, w której zaczyna się pojmować życie Jezusa: jest to szkoła Ewangelii... Najpierw lekcja milczenia. Niech się odrodzi w nas szacunek dla milczenia, tej pięknej i niezastąpionej postawy ducha... Lekcja życia rodzinnego. Niech Nazaret nauczy nas, czym jest rodzina, jej wspólnota miłości, jej surowe i proste piękno, jej święty i nierozerwalny charakter... Przykład pracy. O Nazaret, domu Syna cieśli, tu właśnie chcielibyśmy zrozumieć i umocnić surowe, a przynoszące zbawienie prawo ludzkiej pracy... Jak żebyśmy chcieli pozdrowić stąd wszystkich pracujących całego świata i ukazać im wielki wzór ich Boskiego Brata."
        },
        {
          "type": "paragraph",
          "content": "Odnalezienie Jezusa w świątyni jest jedynym wydarzeniem, które przerywa milczenie Ewangelii o ukrytych latach Jezusa. Jezus pozwala tu dostrzec tajemnicę swego całkowitego poświęcenia się posłaniu wypływającemu z Jego Bożego synostwa: \"Czy nie wiedzieliście, że powinienem być w tym, co należy do mego Ojca?\" (Łk 2, 49). Maryja i Józef \"nie rozumieli\" tych słów, ale przyjęli je w wierze, a Maryja \"chowała wiernie wszystkie te wspomnienia w swym sercu\" (Łk 2, 51) przez wszystkie lata, gdy Jezus pozostawał ukryty w milczeniu zwyczajnego życia.",
          "number": 534
        },
        {
          "type": "label",
          "content": "III. Misteria publicznego życia Jezusa"
        },
        {
          "type": "label",
          "content": "Chrzest Jezusa"
        },
        {
          "type": "paragraph",
          "number": 535,
          "content": "Na początku publicznego życia Jezus przyjmuje chrzest od Jana w Jordanie. Jan \"głosił chrzest nawrócenia dla odpuszczenia grzechów\" (Łk 3, 3). Tłum grzeszników - celnicy i żołnierze, faryzeusze i saduceusze oraz nierządnice - przychodzi, aby być ochrzczonym przez niego. \"Wtedy przyszedł Jezus\". Jan Chrzciciel waha się, Jezus nalega: przyjmuje chrzest. Wówczas Duch Święty w postaci gołębicy zstępuje na Jezusa, a głos z nieba ogłasza: \"Ten jest mój Syn umiłowany\" (Mt 3, 13-17). Jest to objawienie się, \"Epifania\" Jezusa jako Mesjasza Izraela i Syna Bożego."
        },
        {
          "type": "paragraph",
          "number": 536,
          "content": "Chrzest Jezusa jest z Jego strony przyjęciem i zapoczątkowaniem Jego posłania Cierpiącego Sługi. Jezus pozwala zaliczyć się do grzeszników. Jest już \"Barankiem Bożym, który gładzi grzech świata\" (J 1, 29); uprzedza już \"chrzest\" swojej krwawej śmierci; przychodzi już \"wypełnić wszystko, co sprawiedliwe\" (Mt 3, 15), to znaczy poddaje się całkowicie woli swego Ojca. Jezus z miłości przyjmuje ten chrzest śmierci na odpuszczenie grzechów. Na to przyjęcie odpowiada głos Ojca, który upodobał sobie w Synu. Duch którego Jezus posiada w pełni od chwili swego poczęcia, przychodzi \"spocząć\" na Nim (J 1, 32-33). Jezus będzie Jego źródłem dla całej ludzkości. Przy Jego chrzcie \"otworzyły... się niebiosa\" (Mt 3, 16), które zamknął grzech Adama; wody zostają uświęcone przez zstąpienie Jezusa i Ducha - jest to zapowiedź nowego stworzenia."
        },
        {
          "type": "paragraph",
          "number": 537,
          "content": "Przez chrzest chrześcijanin zostaje sakramentalnie upodobniony do Chrystusa, który w swoim chrzcie uprzedza swoją śmierć i swoje zmartwychwstanie; powinien on wejść w tę tajemnicę pokornego uniżenia się i skruchy, zstąpić do wody z Jezusem, aby wyjść z niej razem z Nim, odrodzić się z wody i Ducha, aby w Synu stać się umiłowanym synem Ojca i \"wkroczyć w nowe życie\" (Rz 6, 4):"
        },
        {
          "type": "comment",
          "content": "Mamy pogrzebać się z Chrystusem przez chrzest, by z Nim zmartwychwstać; zstąpmy z Nim, abyśmy z Nim zostali wyniesieni; wznieśmy się z Nim w górę, abyśmy z Nim dostąpili chwały. Wszystko, co dokonało się w Chrystusie, pozwala nam poznać, że po Jego kąpieli w wodzie Duch Święty z nieba unosi się nad nami, a przybrani przez głos Ojca, stajemy się synami Bożymi."
        },
        {
          "type": "label",
          "content": "Kuszenie Jezusa"
        },
        {
          "type": "paragraph",
          "number": 538,
          "content": "Ewangelie mówią o okresie samotności Jezusa na pustyni zaraz po przyjęciu przez Niego chrztu od Jana: \"Duch wyprowadził\" Go na pustynię. Jezus pozostaje tam przez czterdzieści dni, poszcząc; żyje wśród dzikich zwierząt, a aniołowie Mu usługują. Na końcu tego czasu trzykrotnie kusi Go Szatan, usiłując wystawić na próbę Jego synowską postawę wobec Boga. Jezus odpiera te ataki, które jakby streszczają w sobie pokusy Adama w raju i Izraela na pustyni, a diabeł oddala się od Niego \"do czasu\" (Łk 4, 13)."
        },
        {
          "type": "paragraph",
          "number": 539,
          "content": "Ewangeliści wskazują na zbawcze znaczenie tego tajemniczego wydarzenia. Jezus jest nowym Adamem, który pozostaje wierny tam, gdzie pierwszy Adam uległ pokusie. Jezus doskonale wypełnia powołanie Izraela, w przeciwieństwie do tych, którzy prowokowali niegdyś Boga przez czterdzieści lat na pustyni. Chrystus objawia się jako Sługa Boży całkowicie posłuszny woli Bożej. W tym Jezus jest zwycięzcą diabła; związał mocarza, aby odebrać mu jego zdobycz. Zwycięstwo Jezusa nad kusicielem na pustyni uprzedza zwycięstwo męki, w której Jezus okazał najwyższe posłuszeństwo swojej synowskiej miłości do Ojca."
        },
        {
          "type": "paragraph",
          "number": 540,
          "content": "Kuszenie Jezusa ukazuje, w jaki sposób Syn Boży ma być Mesjaszem w przeciwieństwie do tego, co proponuje Mu Szatan i co ludzie pragną Mu przypisać. Dlatego właśnie Chrystus zwyciężył kusiciela dla nas: \"Nie takiego bowiem mamy arcykapłana, który by nie mógł współczuć naszym słabościom, lecz doświadczonego we wszystkim na nasze podobieństwo, z wyjątkiem grzechu\" (Hbr 4,15). Kościół co roku przez czterdzieści dni Wielkiego Postu jednoczy się z tajemnicą Jezusa na pustyni."
        },
        {
          "type": "label",
          "content": "\"Bliskie jest Królestwo Boże\""
        },
        {
          "type": "paragraph",
          "number": 541,
          "content": "\"Gdy Jan został uwięziony, Jezus przyszedł do Galilei i głosił Ewangelię Bożą. Mówił: «Czas się wypełnił i bliskie jest Królestwo Boże. Nawracajcie się i wierzcie w Ewangelię»\" (Mk 1, 14-15). \"Żeby wypełnić wolę Ojca, Chrystus zapoczątkował Królestwo niebieskie na ziemi\". Teraz wolą Ojca jest \"wyniesienie ludzi do uczestnictwa w życiu Bożym\". Czyni to, gromadząc ludzi wokół swojego Syna, Jezusa Chrystusa. Zgromadzeniem tym jest Kościół, który na ziemi \"stanowi zalążek oraz zaczątek tego Królestwa\"."
        },
        {
          "type": "paragraph",
          "number": 542,
          "content": "Chrystus znajduje się w centrum tego zgromadzenia ludzi w \"rodzinie Bożej\". Zwołuje ich wokół siebie przez swoje słowa i znaki, które ukazują Królestwo Boże, oraz przez posłanie swoich uczniów. Urzeczywistni przyjście swego Królestwa przede wszystkim przez wielkie Misterium swojej Paschy: śmierć na krzyżu i Zmartwychwstanie. \"A Ja, gdy zostanę nad ziemię wywyższony, przyciągnę wszystkich do siebie\" (J 12, 32). \"Wszyscy ludzie powołani są do tego zjednoczenia z Chrystusem\"."
        },
        {
          "type": "label",
          "content": "Zapowiedź Królestwa Bożego"
        },
        {
          "type": "paragraph",
          "number": 543,
          "content": "Wszyscy ludzie są powołani do Królestwa. Królestwo mesjańskie, głoszone najpierw dzieciom Izraela, jest przeznaczone dla wszystkich narodów. Aby wejść do niego, trzeba przyjąć słowo Jezusa:"
        },
        {
          "type": "comment",
          "content": "Słowo (Pana) porównane jest do ziarna, które wsiewa się w rolę; ci, co słuchają go z wiarą i zaliczają się do małej trzódki Chrystusowej, otrzymali już samo Królestwo; własną mocą kiełkuje następnie ziarno i wzrasta aż do czasu żniwa."
        },
        {
          "type": "paragraph",
          "number": 544,
          "content": "Królestwo Boże należy do ubogich i do maluczkich, to znaczy do tych, którzy przyjęli je pokornym sercem. Jezus został posłany, by \"ubogim niósł dobrą nowinę\" (Łk 4,18). Ogłasza ich błogosławionymi, ponieważ \"do nich należy Królestwo niebieskie\" (Mt 5, 3). Właśnie \"maluczkim\" Ojciec zechciał objawić to, co pozostaje zakryte przed mądrymi i roztropnymi. Od żłóbka aż do krzyża Jezus dzieli życie ubogich; zna głód, pragnienie i ogołocenie. Co więcej, utożsamia się z wszelkiego rodzaju ubogimi, a aktywną miłość do nich czyni warunkiem wejścia do swojego Królestwa."
        },
        {
          "type": "paragraph",
          "number": 545,
          "content": "Jezus zaprasza grzeszników do stołu Królestwa: \"Nie przyszedłem, aby powołać sprawiedliwych, ale grzeszników\" (Mk 2, 17). Zaprasza ich do nawrócenia, bez którego nie można wejść do Królestwa, ale ukazuje im słowem i czynem bezgraniczne miłosierdzie Ojca wobec nich i ogromną \"radość z jednego grzesznika, który się nawraca\" (Łk 15, 7). Największym dowodem tej miłości będzie ofiara Jego własnego życia \"na odpuszczenie grzechów\" (Mt 26, 28)."
        },
        {
          "type": "paragraph",
          "number": 546,
          "content": "Jezus wzywa do wejścia do Królestwa, posługując się przypowieściami, które stanowią charakterystyczną cechę Jego nauczania. Przez nie zaprasza na ucztę Królestwa, ale wymaga także radykalnego wyboru: aby zyskać Królestwo, trzeba oddać wszystko; nie wystarczą słowa, potrzebne są czyny. przypowieści są dla człowieka jakby zwierciadłami: Czy przyjmuje on słowo jak ziemia skalista czy jak ziemia żyzna? Co czyni z otrzymanymi talentami? Jezus i obecność Królestwa na tym świecie w tajemniczy sposób stanowią centrum przypowieści. Trzeba wejść do Królestwa, to znaczy stać się uczniem Chrystusa, aby \"poznać tajemnice Królestwa niebieskiego\" (Mt 13, 11). Dla tych, którzy \"są poza\" (Mk 4, 11), wszystko pozostaje niejasne."
        },
        {
          "type": "label",
          "content": "Znaki Królestwa Bożego"
        },
        {
          "type": "paragraph",
          "number": 547,
          "content": "Słowom Jezusa towarzyszą liczne \"czyny, cuda i znaki\" (Dz 2, 22), które ukazują, że Królestwo jest w Nim obecne. Potwierdzają one, że Jezus jest zapowiedzianym Mesjaszem."
        },
        {
          "type": "paragraph",
          "number": 548,
          "content": "Znaki wypełniane przez Jezusa świadczą o tym, że został posłany przez Ojca. Zachęcają do wiary w Niego. Tym, którzy zwracają się do Jezusa z wiarą, udziela On tego, o co proszą. Cuda umacniają więc wiarę w Tego, który pełni dzieła swego Ojca; świadczą one, że Jezus jest Synem Bożym, Mogą jednak także dawać okazję do \"zwątpienia\" (Mt 11, 6). Nie mają zaspokajać ciekawości i magicznych pragnień. Mimo tak oczywistych cudów Jezus jest przez niektórych odrzucany; oskarża się Go nawet o to, że działa mocą złego ducha."
        },
        {
          "type": "paragraph",
          "number": 549,
          "content": "Wyzwalając niektórych ludzi od ziemskich cierpień: głodu, niesprawiedliwości, choroby i śmierci, Jezus wypełnił znaki mesjańskie. Nie przyszedł On jednak po to, by usunąć wszelkie cierpienia na ziemi, ale by wyzwolić ludzi od największej niewoli - niewoli grzechu, która przeszkadza ich powołaniu do synostwa Bożego i powoduje wszystkie inne ludzkie zniewolenia."
        },
        {
          "type": "paragraph",
          "number": 550,
          "content": "Przyjście Królestwa Bożego jest porażką królestwa Szatana : \"Jeśli Ja mocą Ducha Bożego wyrzucam złe duchy, to istotnie przyszło do was Królestwo Boże\" (Mt 12, 28). Egzorcyzmy Jezusa wyzwalają ludzi spod władzy złych duchów. Uprzedzają one wielkie zwycięstwo Jezusa nad \"władcą tego świata\" (J 12, 31). Królestwo Boże będzie ostatecznie utwierdzone przez krzyż Chrystusa: Regnavit a ligno Deus - \"Bóg zakrólował z krzyża\"."
        },
        {
          "type": "label",
          "content": "\"Klucze Królestwa\""
        },
        {
          "type": "paragraph",
          "number": 551,
          "content": "Już na początku życia publicznego Jezus wybiera dwunastu mężczyzn, aby byli razem z Nim i uczestniczyli w Jego posłaniu. Daje im udział w swojej władzy \"i wysłał ich, aby głosili Królestwo Boże i uzdrawiali chorych\" (Łk 9, 2). Zostają oni na zawsze złączeni z Królestwem Chrystusa, ponieważ przez nich kieruje On Kościołem:"
        },
        {
          "type": "comment",
          "content": "Przekazuję wam Królestwo, jak Mnie przekazał je mój Ojciec: abyście w Królestwie moim jedli i pili przy moim stole oraz żebyście zasiadali na tronach, sądząc dwanaście pokoleń Izraela (Łk 22, 29-30)."
        },
        {
          "type": "paragraph",
          "number": 552,
          "content": "W kolegium Dwunastu pierwsze miejsce zajmuje Szymon Piotr. Jezus powierzył mu wyjątkową misję. Dzięki objawieniu otrzymanemu od Ojca Piotr wyznał: \"Ty jesteś Mesjasz, Syn Boga żywego\". Nasz Pan powiedział wtedy do niego: \"Ty jesteś Piotr [czyli Skała), i na tej Skale zbuduję Kościół mój, a bramy piekielne go nie przemogą\" (Mt 16, 18). Chrystus, \"żywy kamień\" (1 P 2, 4), zapewnia swemu Kościołowi zbudowanemu na Piotrze zwycięstwo nad mocami śmierci. Piotr z racji wyznanej wiary pozostanie niezachwianą skałą Kościoła. Będzie strzegł tej wiary przed wszelką słabością oraz umacniał w niej swoich braci."
        },
        {
          "type": "paragraph",
          "number": 553,
          "content": "Jezus powierzył Piotrowi specjalną władzę: \"Tobie dam klucze Królestwa niebieskiego; cokolwiek zwiążesz na ziemi, będzie związane w niebie\" (Mt 16, 38t 19). \"Klucze\" oznaczają władzę zarządzania domem Bożym, którym jest Kościół. Jezus, \"Dobry Pasterz\" (J 10,11), potwierdził to zadanie po swoim Zmartwychwstaniu: \"Paś baranki moje!\" (J 21,15-17). \"Wiązanie i rozwiązywanie\" oznacza władzę odpuszczania grzechów, ogłaszania orzeczeń doktrynalnych i podejmowania decyzji dyscyplinarnych w Kościele. Jezus powierzył tę władzę Kościołowi przez posługę Apostołów, a w sposób szczególny Piotrowi. Samemu zaś Piotrowi powierzył wyraźnie klucze Królestwa."
        },
        {
          "type": "label",
          "content": "Antycypacja Królestwa: Przemienienie"
        },
        {
          "type": "paragraph",
          "number": 554,
          "content": "Począwszy od dnia, w którym Piotr wyznał, że Jezus jest Chrystusem, Synem Boga żywego, Nauczyciel \"zaczął... wskazywać swoim uczniom na to, że musi iść do Jerozolimy i wiele cierpieć... że będzie zabity i trzeciego dnia zmartwychwstanie\" (Mt 16, 21). Piotr protestuje przeciw tej zapowiedzi, a inni uczniowie jej nie rozumieją. W tym kontekście sytuuje się tajemnicze wydarzenie Przemienienia Jezusa na wysokiej górze, wobec trzech świadków wybranych przez Niego: Piotra, Jakuba i Jana. Oblicze i szaty Jezusa jaśnieją olśniewającym światłem; ukazują się Mojżesz i Eliasz, którzy mówią \"o Jego odejściu, którego miał dokonać w Jerozolimie\" (Łk 9, 31). Okrywa ich obłok, a głos z nieba mówi: \"To jest Syn mój, Wybrany, Jego słuchajcie\" (Łk 9, 35)."
        },
        {
          "type": "paragraph",
          "number": 555,
          "content": "Jezus przez chwilę ukazuje swoją Boską chwałę, potwierdzając w ten sposób wyznanie Piotra. Wskazuje także, że aby \"wejść do swej chwały\" (Łk 24, 26), musi przejść przez krzyż w Jerozolimie. Mojżesz i Eliasz widzieli chwałę Boga na Górze; Prawo i prorocy zapowiedzieli cierpienia Mesjasza. Męka Jezusa jest właśnie wolą Ojca: Syn działa jako Sługa Boży. Obłok wskazuje na obecność Ducha Świętego: \"Ukazała się cała Trójca: Ojciec w głosie, Syn jako człowiek, Duch w świetlistym obłoku\" :"
        },
        {
          "type": "comment",
          "content": "Przemieniłeś się na górze, a Twoi uczniowie, na ile byli do tego zdolni, kontemplowali Twoją chwałę, Chryste Boże, by gdy zobaczą Cię na krzyżu, zrozumieli, że Twoja męka była dobrowolna, i aby głosili światu, że Ty prawdziwie jesteś promieniowaniem Ojca."
        },
        {
          "type": "paragraph",
          "number": 556,
          "content": "Na początku życia publicznego znajduje się chrzest, a na początku Paschy Przemienienie. Przez chrzest Jezusa \"ukazała się tajemnica naszego pierwszego odrodzenia\": nasz chrzest. Przemienienie \"jest sakramentem powtórnego odrodzenia\": zapowiada nasze zmartwychwstanie. Już teraz uczestniczymy w Zmartwychwstaniu Pana przez Ducha Świętego, który działa w sakramencie Ciała Chrystusa. Przemienienie daje nam przedsmak chwalebnego przyjścia Chrystusa, \"który przekształci nasze ciało poniżone na podobne do swego chwalebnego ciała\" (Flp 3, 21). Przypomina nam również, że \"przez wiele ucisków trzeba nam wejść do Królestwa Bożego\" (Dz 14, 22)."
        },
        {
          "type": "comment",
          "content": "Piotr jeszcze tego nie rozumiał, skoro pragnął żyć z Chrystusem na górze. Dostąpisz tego, Piotrze, dopiero po śmierci. Ale teraz Chrystus mówi: Zejdź z góry, by trudzić się na ziemi, by służyć na ziemi, byś był pogardzany i ukrzyżowany na ziemi. Życie zstępuje, aby dać się zabić; Chleb zstępuje, aby doznawać głodu, Droga zstępuje, aby męczyć się w drodze, Źródło zstępuje, aby odczuwać pragnienie, a ty nie chcesz się trudzić?"
        },
        {
          "type": "label",
          "content": "Droga Jezusa do Jerozolimy"
        },
        {
          "type": "paragraph",
          "number": 557,
          "content": "\"Gdy dopełniał się czas Jego wzięcia z tego świata, (Jezus) postanowił udać się do Jerozolimy\" (Łk 9, 51). Przez to postanowienie Jezus zaznaczył, że szedł do Jerozolimy gotowy na śmierć. Trzykrotnie zapowiadał swoją mękę i swoje zmartwychwstanie. Zmierzając do Jerozolimy, mówi: \"rzecz niemożliwa, żeby prorok zginął poza Jerozolimą\" (Łk 13, 33)."
        },
        {
          "type": "paragraph",
          "number": 558,
          "content": "Jezus przypomina męczeństwo proroków, którzy ponieśli śmierć w Jerozolimie. Niemniej jednak nieustannie wzywa Jerozolimę, by zgromadziła się wokół Niego: \"Ile razy chciałem zgromadzić twoje dzieci, jak ptak swe pisklęta zbiera pod skrzydła, a nie chcieliście\" (Mt 23, 37b). Gdy widzi przed sobą Jerozolimę, płacze nad tym miastem i raz jeszcze wyraża pragnienie swego serca: \"O gdybyś i ty poznało w ten dzień to, co służy pokojowi! Ale teraz zostało to zakryte przed twoimi oczami\" (Łk 19, 41-42)."
        },
        {
          "type": "label",
          "content": "Mesjański wjazd Jezusa do Jerozolimy"
        },
        {
          "type": "paragraph",
          "number": 559,
          "content": "W jaki sposób Jerozolima przyjmie swego Mesjasza? Jezus, który zawsze uchylał się wobec usiłowań ludu, aby uczynić Go królem, wybiera czas i przygotowuje szczegóły swojego mesjańskiego wjazdu do miasta \"Jego praojca Dawida\" (Łk 1, 32). Zostaje obwołany Synem Dawida, Tym, który przynosi zbawienie (\"Hosanna\" oznacza \"zbaw więc!\", \"daj zbawienie!\"). Oto \"Król chwały\" (Ps 24, 7-10) wchodzi do swojego Miasta, \"jedzie na osiołku\" (Za 9, 9). Nie zdobywa Córy Syjonu, która jest figurą Jego Kościoła, podstępem czy przemocą, lecz pokorą, która świadczy \"o prawdzie\" (J 18, 37). Dlatego poddanymi Jego Królestwa w tym dniu są dzieci i \"ubodzy Boga\", którzy pozdrawiają Go, jak obwieścili Go aniołowie pasterzom. Kościół podejmuje ich wołanie: \"Błogosławiony, który przybywa w imię Pańskie\" (Ps 118, 26) w Sanctus liturgii eucharystycznej, rozpoczynając wspomnienie Paschy Pana."
        },
        {
          "type": "paragraph",
          "number": 560,
          "content": "Wjazd Jezusa do Jerozolimy ukazuje przyjście Królestwa, które Król-Mesjasz idzie wypełnić przez Paschę swojej Śmierci i swojego Zmartwychwstania. Uroczystą celebracją tego wydarzenia w Niedzielę Palmową Kościół rozpoczyna Wielki Tydzień."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 561,
          "content": "\"Życie Chrystusa było nieustannym nauczaniem: Jego milczenie, cuda, czyny, modlitwa, miłość do ludzi, szczególna troska o poniżonych i biednych, całkowite przyjęcie ofiary krzyżowej dla odkupienia ludzi, samo wreszcie Zmartwychwstanie - są urzeczywistnieniem Jego słów i wypełnieniem Objawienia\"."
        },
        {
          "type": "paragraph",
          "number": 562,
          "content": "Uczniowie Chrystusa powinni upodabniać się do Niego, aż On ukształtuje się w nich. \"Dlatego też dopuszczeni jesteśmy do misteriów Jego życia, z Nim współukształtowani, wespół z Nim umarli i wespół z martwych wskrzeszeni, aż wespół z Nim panować będziemy\"."
        },
        {
          "type": "paragraph",
          "number": 563,
          "content": "Pasterz lub mędrzec może tu na ziemi zbliżyć się do Boga, klękając przed żłobkiem betlejemskim i adorując Go ukrytego w słabości dziecka."
        },
        {
          "type": "paragraph",
          "number": 564,
          "content": "Jezus przez swoje poddanie się Maryi i Józefowi, a także przez swoją pokorną pracę w ciągu długich lat w Nazarecie, daje nam przykład świętości w codziennym życiu rodziny i w pracy."
        },
        {
          "type": "paragraph",
          "number": 565,
          "content": "Od początku swojego życia publicznego, to jest od przyjęcia chrztu, Jezus jest \"Sługą\" całkowicie poświęconym dziełu Odkupienia, które wypełni się przez \"chrzest\" Jego męki."
        },
        {
          "type": "paragraph",
          "number": 566,
          "content": "Kuszenie na pustyni ukazuje Jezusa, pokornego Mesjasza, który odnosi zwycięstwo nad Szatanem przez całkowite przylgnięcie do zamysłu zbawienia zamierzonego przez Ojca."
        },
        {
          "type": "paragraph",
          "number": 567,
          "content": "Królestwo Boże zostało zapoczątkowane na ziemi przez Chrystusa. \"Królestwo to zajaśniało ludziom w słowie, czynach i w obecności Chrystusa\" : Kościół jest zalążkiem i początkiem tego Królestwa. Jego klucze zostały powierzone Piotrowi."
        },
        {
          "type": "paragraph",
          "number": 568,
          "content": "Przemienienie Chrystusa ma na celu umocnienie wiary Apostołów ze względu na przyszłą mękę wyjście na \"wysoką górę\" jest przygotowaniem do wejścia na Kalwarię. Chrystus, Głowa Kościoła, ukazuje to, co zawiera Jego Ciało i czym promieniuje w sakramentach: \"nadzieję chwały\" (Kol 1, 27)."
        },
        {
          "type": "paragraph",
          "number": 569,
          "content": "Jezus dobrowolnie udał się do Jerozolimy, wiedząc, że umrze tam bolesną śmiercią z powodu sprzeciwu grzeszników."
        },
        {
          "type": "paragraph",
          "number": 570,
          "content": "Wjazd Jezusa do Jerozolimy ukazuje przyjście Królestwa, które Król-Mesjasz, przyjęty w swoim mieście przez dzieci i pokornych sercem, idzie wypełnić przez Paschę swojej Śmierci i swojego Zmartwychwstania."
        },
        {
          "type": "article",
          "content": "Artykuł czwarty\n\n\"JEZUS CHRYSTUS UMĘCZON POD PONCKIM PIŁATEM, UKRZYŻOWAN, UMARŁ I POGRZEBION\""
        },
        {
          "type": "paragraph",
          "number": 571,
          "content": "Misterium Paschalne Krzyża i Zmartwychwstania Chrystusa znajduje się w centrum Dobrej Nowiny, którą Apostołowie, a za nimi Kościół, powinni głosić światu. Zbawczy zamysł Boga wypełnił się \"raz jeden\" (Hbr 9, 26) przez odkupieńczą śmierć Jego Syna Jezusa Chrystusa."
        },
        {
          "type": "paragraph",
          "number": 572,
          "content": "Kościół pozostaje wierny \"interpretacji wszystkich Pism\" danej przez samego Jezusa zarówno przed Jego Paschą, jak i po niej. \"Czyż Mesjasz nie miał tego cierpieć, aby wejść do swej chwały?\" (Łk 24, 26-27. 45). Cierpienia Jezusa przybrały konkretną formę historyczną, gdy został On \"odrzucony przez starszych, arcykapłanów i uczonych w Piśmie\" (Mk 8, 31), którzy wydali \"Go poganom na wyszydzenie, ubiczowanie i ukrzyżowanie\" (Mt 20, 19)."
        },
        {
          "type": "paragraph",
          "number": 573,
          "content": "Wiara może więc starać się zgłębić okoliczności śmierci Jezusa, przekazane wiernie przez Ewangelie i poświadczone przez inne źródła historyczne, by lepiej zrozumieć sens Odkupienia."
        },
        {
          "type": "article",
          "content": "Paragraf pierwszy\n\nJEZUS I IZRAEL"
        },
        {
          "type": "paragraph",
          "number": 574,
          "content": "Od początku publicznej misji Jezusa niektórzy faryzeusze i zwolennicy Heroda z kapłanami i uczonymi w Piśmie postanowili skazać Go na śmierć. Z powodu różnych działań (wypędzanie złych duchów, odpuszczanie grzechów, uzdrawianie w dzień szabatu, oryginalne interpretowanie przepisów o czystości prawnej, kontakty z celnikami i publicznymi grzesznikami) niektórzy nieprzychylnie nastawieni ludzie podejrzewali, że Jezus był opętany. Oskarża się Go o bluźnierstwo, fałszywy profetyzm i przestępstwa religijne, które Prawo karało śmiercią przez ukamienowanie."
        },
        {
          "type": "paragraph",
          "number": 575,
          "content": "Wiele czynów i słów Jezusa było więc \"znakiem sprzeciwu\" (Łk 2, 34) bardziej dla autorytetów religijnych w Jerozolimie, tych, których Ewangelia św. Jana nazywa \"Żydami\", niż dla wspólnoty ludu Bożego. Oczywiście stosunki Jezusa z faryzeuszami nie ograniczały się tylko do sporów. To właśnie faryzeusze uprzedzają Go o grożącym Mu niebezpieczeństwie. Jezus pochwala niektórych z nich, jak na przykład uczonego w Piśmie, wymienionego w Ewangelii św. Marka (12, 34); wiele razy jada u faryzeuszów. potwierdza naukę głoszoną przez tę elitę religijną ludu Bożego na temat zmartwychwstania umarłych, pewnych form pobożności (jałmużna, post i modlitwa), zwyczaju zwracania się do Boga jako do Ojca, centralnego charakteru przykazania miłości Boga i bliźniego."
        },
        {
          "type": "paragraph",
          "number": 576,
          "content": "W oczach wielu w Izraelu Jezus sprawiał wrażenie przeciwnika podstawowych instytucji narodu wybranego:\n- posłuszeństwa wobec Prawa w integralności jego przepisów pisanych i, według faryzeuszów, w interpretacji tradycji ustnej;\n- centralnego charakteru Świątyni Jerozolimskiej traktowanej jako miejsce święte, w którym w sposób szczególny mieszka Bóg;\n- wiary w jedynego Boga, w którego chwale nie może mieć udziału żaden człowiek."
        },
        {
          "type": "label",
          "content": "I. Jezus i Prawo"
        },
        {
          "type": "paragraph",
          "number": 577,
          "content": "Na początku Kazania na Górze Jezus uroczyście wypowiedział swoje stanowisko, w którym w świetle łaski Nowego Przymierza przedstawił Prawo dane przez Boga na Synaju podczas pierwszego Przymierza:"
        },
        {
          "type": "quote",
          "content": "Nie sądźcie, że przyszedłem znieść Prawo albo Proroków. Nie przyszedłem znieść, ale wypełnić. Zaprawdę bowiem powiadam wam: Dopóki niebo i ziemia nie przeminą, ani jedna jota, ani jedna kreska nie zmieni się w Prawie, aż się wszystko spełni. Ktokolwiek więc zniósłby jedno z tych przykazań, choćby najmniejszych, i uczyłby tak ludzi, ten będzie najmniejszy w Królestwie niebieskim. A kto je wypełnia i uczy wypełniać, ten będzie wielki w Królestwie niebieskim (Mt 5, 17-19)."
        },
        {
          "type": "paragraph",
          "number": 578,
          "content": "Jezus, Mesjasz Izraela, a więc największy w Królestwie niebieskim, powinien był wypełnić Prawo, przyjmując je w jego integralności, aż do najmniejszych przepisów, zgodnie z własnymi słowami. On sam tylko mógł uczynić to w sposób doskonały. Żydzi, jak to sami wyznają, nigdy nie mogli wypełnić Prawa w jego integralności, nie naruszając najmniejszych przepisów. Z tego względu corocznie w czasie święta Przebłagania dzieci Izraela proszą Boga o przebaczenie z powodu przekraczania przez nich Prawa. Istotnie, Prawo stanowi pewną całość i, jak przypomina św. Jakub: \"Choćby ktoś przestrzegał całego Prawa, a przestąpiłby jedno tylko przykazanie, ponosi winę za wszystkie\" (Jk 2,10)."
        },
        {
          "type": "paragraph",
          "number": 579,
          "content": "Zasada integralności zachowywania Prawa, nie tylko co do litery, lecz także co do ducha, była droga faryzeuszom. Ukazując ją Izraelowi, doprowadzili oni wielu Żydów w czasach Jezusa do najwyższej gorliwości religijnej. Gdyby owa gorliwość nie zamieniła się w \"obłudną\" kazuistykę, mogłaby przygotować lud na tę zdumiewającą interwencję Bożą, którą będzie doskonałe wypełnienie Prawa przez jedynie Sprawiedliwego w miejsce wszystkich grzeszników."
        },
        {
          "type": "paragraph",
          "number": 580,
          "content": "Doskonałe wypełnienie Prawa mogło być jedynie dziełem Boskiego Prawodawcy, narodzonego pod Prawem w osobie Syna. W Jezusie Prawo ukazuje się już nie jako wypisane na kamiennych tablicach, ale jako wyryte \"w głębi jestestwa... w sercu\" (Jr 31, 33) Sługi, który, ponieważ \"niezachwianie przynosi Prawo\" (Iz 42, 3), staje się \"Przymierzem dla ludzi\" (Iz 42, 6). Jezus do tego stopnia wypełnia Prawo, że bierze na siebie \"przekleństwo Prawa\" (Ga 3, 13) ciążące nad tymi, którzy nie wypełniają \"wytrwale wszystkiego, co nakazuje wykonać Księga Prawa\" (Ga 3, 10), ponieważ poniósł śmierć \"dla odkupienia przestępstw, popełnionych za pierwszego przymierza\" (Hbr 9,15)."
        },
        {
          "type": "paragraph",
          "number": 581,
          "content": "Jezus uchodził w oczach Żydów i ich duchowych przywódców za nauczyciela (rabbi). Jego argumentacja często mieściła się w ramach rabinistycznej interpretacji Prawa. Równocześnie jednak nie mógł On nie wywołać sprzeciwu uczonych w Prawie, ponieważ nie zadowalał się proponowaniem swojej interpretacji jako jednej z wielu: \"Uczył ich bowiem jak ten, który ma władzę, a nie jak ich uczeni w Piśmie\" (Mt 7, 28-29). Na Górze Błogosławieństw przez Jezusa daje się słyszeć na nowo to samo słowo Boże, które zabrzmiało na Synaju, aby przekazać Mojżeszowi Prawo pisane. Słowo to nie obala Prawa, ale je wypełnia, dając mu w sposób Boski ostateczną interpretację: \"Słyszeliście również, że powiedziano przodkom... A Ja wam powiadam\" (Mt 5, 33-34). Tym samym Boskim autorytetem Jezus odrzuca pewną \"tradycję ludzką\" (Mk 7, 8) faryzeuszów, którzy uchylają \"słowo Boże\" (Mk 7, 13)."
        },
        {
          "type": "paragraph",
          "number": 582,
          "content": "Idąc jeszcze dalej, Jezus wypełnia Prawo dotyczące czystości pokarmów, tak ważne w życiu codziennym Żydów, ukazując przez Boską interpretację jego znaczenie \"pedagogiczne\". \"Nic z tego, co z zewnątrz wchodzi w człowieka, nie może uczynić go nieczystym... Tak uznał wszystkie potrawy za czyste... Co wychodzi z człowieka, to czyni go nieczystym. Z wnętrza bowiem, z serca ludzkiego pochodzą złe myśli\" (Mk 7, 18-21). Podając z Boskim autorytetem ostateczną interpretację Prawa, Jezus spotkał się z oporem niektórych uczonych, nie zgadzających się z Jego interpretacją potwierdzoną nawet przez Boskie znaki, które jej towarzyszyły. Szczególnie odnosiło się to do zagadnienia szabatu. Jezus przypomina, często posługując się argumentami rabinistycznymi, że ani służba Bogu, ani służba bliźniemu, jaką były dokonywane przez Niego uzdrowienia, nie zakłóca odpoczynku szabatowego."
        },
        {
          "type": "label",
          "content": "II. Jezus i Świątynia"
        },
        {
          "type": "paragraph",
          "number": 583,
          "content": "Podobnie jak wcześniejsi prorocy Jezus okazywał bardzo głęboki szacunek dla Świątyni Jerozolimskiej. Został w niej ofiarowany przez Józefa i Maryję w czterdziestym dniu po narodzeniu. W wieku dwunastu lat decyduje się na pozostanie w Świątyni w celu przypomnienia swoim rodzicom, że powinien być w sprawach Ojca. W czasie swego życia ukrytego udawał się do niej co roku przynajmniej na święto Paschy; Samą Jego misję publiczną wyznaczał rytm pielgrzymek do Jerozolimy na wielkie święta żydowskie."
        },
        {
          "type": "paragraph",
          "number": 584,
          "content": "Jezus wszedł do Świątyni jako do uprzywilejowanego miejsca spotkania z Bogiem. Świątynia jest dla Niego mieszkaniem Jego Ojca, domem modlitwy; oburza się, że jej dziedziniec zewnętrzny stał się miejscem handlu. Jeśli wyrzuca ze Świątyni kupców, to czyni to przez zazdrosną miłość do Ojca: \"Z domu mego Ojca nie róbcie targowiska! Uczniowie Jego przypomnieli sobie, że napisano: Gorliwość o dom Twój pochłonie Mnie [Ps, 69, 10]\" (J 2, 16-17). Po Zmartwychwstaniu Jezusa Apostołowie zachowali religijny szacunek dla Świątyni."
        },
        {
          "type": "paragraph",
          "number": 585,
          "content": "Przed swoją męką Jezus zapowiedział jednak zburzenie tej wspaniałej budowli, z której nie pozostanie nawet kamień na kamieniu. Zapowiedział w ten sposób znak czasów ostatecznych, które zostaną zapoczątkowane wraz z Jego Paschą. Proroctwo to mogło być jednak przedstawione w sposób zniekształcony przez fałszywych świadków w czasie Jego przesłuchania u najwyższego kapłana i powróciło do Niego jako zniewaga, gdy został przybity do krzyża."
        },
        {
          "type": "paragraph",
          "number": 586,
          "content": "Jezus nie tylko nie był wrogo nastawiony do Świątyni, w której wygłosił to, co istotne w Jego nauczaniu, lecz także zapłacił podatek świątynny, dołączając się do Piotra, którego ustanowił fundamentem swego przyszłego Kościoła. Co więcej, utożsamił się ze Świątynią, przedstawiając siebie jako ostateczne mieszkanie Boga wśród ludzi. Dlatego właśnie Jego wydanie się na śmierć zapowiada zburzenie Świątyni, które ukaże wejście historii zbawienia w nową epokę: \"Nadchodzi godzina, kiedy ani na tej górze, ani w Jerozolimie nie będziecie czcili Ojca\" (J 4, 21 )."
        },
        {
          "type": "label",
          "content": "III. Jezus i wiara Izraela w Boga Jedynego i Zbawiciela"
        },
        {
          "type": "paragraph",
          "number": 587,
          "content": "O ile Prawo i Świątynia Jerozolimska mogły być dla władz religijnych Izraela okazją do \"sprzeciwu\" wobec Jezusa, to prawdziwym kamieniem obrazy była dla nich rola Jezusa w odpuszczaniu grzechów, będącym w sensie ścisłym dziełem Bożym."
        },
        {
          "type": "paragraph",
          "number": 588,
          "content": "Jezus gorszył faryzeuszów spożywaniem posiłków z celnikami i grzesznikami, których traktował z taką samą życzliwością. Przeciw tym, którzy ufali sobie, \"że są sprawiedliwi, a innymi gardzili\" (Łk 18, 9), Jezus stwierdził: \"Nie przyszedłem wezwać do nawrócenia sprawiedliwych, lecz grzeszników\" (Łk 5, 32). Posunął się jeszcze dalej, mówiąc do faryzeuszów, że - ponieważ grzech jest powszechny - ci, którzy sądzą, że nie potrzebują zbawienia, są zaślepieni sami w sobie."
        },
        {
          "type": "paragraph",
          "number": 589,
          "content": "Jezus gorszył przede wszystkim przez to, że utożsamił swoje miłosierne postępowanie wobec grzeszników z postawą samego Boga wobec nich. Dał nawet do zrozumienia, że zasiadając do stołu z grzesznikami, dopuszcza ich do uczty mesjańskiej. Najbardziej jednak Jezus poruszył władze religijne Izraela, gdy odpuszczał grzechy. Rzeczywiście, stwierdzają one z niepokojem: \"Któż może odpuszczać grzechy, prócz jednego Boga?\" (Mk 2, 7). Odpuszczając grzechy, Jezus albo bluźnił, ponieważ jako człowiek czynił się równym Bogu, albo mówił prawdę, a Jego Osoba uobecniała i objawiała imię Boże."
        },
        {
          "type": "paragraph",
          "number": 590,
          "content": "Jedynie Boska tożsamość Osoby Jezusa może usprawiedliwić także Jego absolutne wymaganie: \"Kto nie jest ze Mną, jest przeciwko Mnie\" (Mt 12, 30), a także Jego słowa, że w Nim \"jest coś więcej niż Jonasz... coś więcej niż Salomon\" (Mt 12, 41-42), \"coś większego niż Świątynia\" (Mt 12, 6); gdy przypomina w odniesieniu do siebie, że Dawid nazwał Mesjasza swoim Panem, i gdy stwierdza: \"Zanim Abraham stał się, Ja Jestem\" (J 8, 58), a nawet: \"Ja i Ojciec jedno jesteśmy\" (J 10, 30)."
        },
        {
          "type": "paragraph",
          "number": 591,
          "content": "Jezus domagał się od władz religijnych w Jerozolimie wiary w Niego ze względu na dzieła Ojca, jakie wypełnia. Taki akt wiary musiał jednak przejść przez tajemniczą śmierć sobie, by \"się powtórnie narodzić\" (J 3, 7) dzięki łasce Bożej. Takie wymaganie nawrócenia wobec zdumiewającego wypełnienia się obietnic pozwala zrozumieć tragiczną pogardę Sanhedrynu, który uznawał, że Jezus zasługiwał na śmierć jako bluźnierca. Jego członkowie działali w ten sposób zarówno przez \"niewiedzę\", jak i przez \"zatwardziałość\" (Mk 3, 5; Rz 11, 25) \"niewiary\" (Rz 11, 20)."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 592,
          "content": "Jezus nie zniósł Prawa danego na Synaju, ale je wypełnił tak doskonale, że objawił jego ostateczny sens i wynagrodził popełnione przeciw niemu wykroczenia."
        },
        {
          "type": "paragraph",
          "number": 593,
          "content": "Jezus czcił Świątynię, przybywając do niej jako pielgrzym na święta żydowskie, oraz umiłował zazdrosną miłością to mieszkanie Boga wśród ludzi. Świątynia jest figurą Jego misterium. Jeśli Jezus ogłasza jej zburzenie, to ukazuje w ten sposób swoje własne wydanie na śmierć i wejście historii zbawienia w nową epokę, w której Jego Ciało będzie ostateczną Świątynią."
        },
        {
          "type": "paragraph",
          "number": 594,
          "content": "Jezus dokonywał czynów, jak na przykład odpuszczenie grzechów, które potwierdzały, że jest Bogiem Zbawicielem. Niektórzy Żydzi, nie uznając Boga, który stal się człowiekiem, widzieli w Nim \"człowieka uważającego siebie za Boga\" (J 10, 33) i osądzili Go jako bluźniercę."
        },
        {
          "type": "article",
          "content": "Paragraf drugi\n\nJEZUS UMARŁ UKRZYŻOWANY"
        },
        {
          "type": "label",
          "content": "I. Proces Jezusa"
        },
        {
          "type": "label",
          "content": "Podziały wśród władz żydowskich wobec Jezusa"
        },
        {
          "type": "paragraph",
          "number": 595,
          "content": "Wśród władz religijnych w Jerozolimie nie tylko znalazł się faryzeusz Nikodem czy poważany Józef z Arymatei, którzy w tajemnicy byli uczniami Jezusa, ale pojawiły się długotrwałe spory na Jego temat, tak że w przeddzień Jego męki św. Jan mógł o spierających się powiedzieć, że \"wielu w Niego uwierzyło\", chociaż w sposób bardzo niedoskonały (J 12, 42). Nie ma w tym nic dziwnego, jeśli weźmie się pod uwagę, że nazajutrz po Pięćdziesiątnicy \"bardzo wielu kapłanów przyjmowało wiarę\" (Dz 6, 7) i że byli \"niektórzy nawróceni ze stronnictwa faryzeuszów\" (Dz 15, 5). W związku z tym św. Jakub może powiedzieć do św. Pawła: \"Widzisz, bracie, ile tysięcy Żydów uwierzyło, a wszyscy trzymają się gorliwie Prawa\" (Dz 21, 20)."
        },
        {
          "type": "paragraph",
          "number": 596,
          "content": "Władze religijne w Jerozolimie nie były jednomyślne co do postawy, jaką należy zająć wobec Jezusa. Faryzeusze zagrozili wyłączeniem z Synagogi tym, którzy szli za Nim. Tym, którzy bali się, że \"wszyscy uwierzą w Niego, a przyjdą Rzymianie, i zniszczą [ich] miejsce święte i... naród\", najwyższy kapłan, Kajfasz, prorokując, powiedział: \"Lepiej jest dla was, gdy jeden człowiek umrze za lud, niż miałby zginąć cały naród\" (J 11, 50). Sanhedryn zadeklarował, że Jezus \"winien jest śmierci\" (Mt 26, 66) jako bluźnierca. Nie mając prawa skazania Go na śmierć, wydał Jezusa Rzymianom pod zarzutem wzniecania buntu politycznego, co postawi Go na równi z Barabaszem oskarżonym o jakieś \"rozruchy\" (Łk 23, 19). Istnieją więc także zagrożenia polityczne, które arcykapłani przedstawiają Piłatowi jako motyw skazania Jezusa na śmierć."
        },
        {
          "type": "label",
          "content": "Żydzi nie ponoszą zbiorowej odpowiedzialności za śmierć Jezusa"
        },
        {
          "type": "paragraph",
          "number": 597,
          "content": "Biorąc pod uwagę historyczną złożoność procesu Jezusa widoczną w opowiadaniach ewangelicznych oraz nie wiedząc, jaki jest, znany tylko Bogu, grzech osobisty uczestników procesu (Judasza, Sanhedrynu, Piłata), nie można przypisać odpowiedzialności za śmierć Jezusa wszystkim Żydom w Jerozolimie mimo okrzyków manipulowanego tłumu i zbiorowych oskarżeń zawartych w wezwaniach do nawrócenia po Pięćdziesiątnicy. Sam Jezus przebaczając z krzyża, a za Nim Piotr, przyznał prawo do \"nieświadomości\" (Dz 3, 17) Żydom z Jerozolimy, a nawet ich przywódcom. Tym bardziej nie można rozciągać odpowiedzialności na innych Żydów w czasie i przestrzeni, opierając się na krzyku ludu: \"Krew Jego na nas i na dzieci nasze\" (Mt 27, 25), który oznacza formułę zatwierdzającą wyrok :"
        },
        {
          "type": "quote",
          "content": "Na Soborze Watykańskim II Kościół oświadczył: \"To, co popełniono podczas męki (Chrystusa), nie może być przypisane ani wszystkim bez różnicy Żydom wówczas żyjącym, ani Żydom dzisiejszym... Nie należy przedstawiać Żydów jako\nodrzuconych ani jako przeklętych przez Boga, rzekomo na podstawie Pisma świętego\"."
        },
        {
          "type": "label",
          "content": "Wszyscy grzesznicy byli sprawcami męki Chrystusa"
        },
        {
          "type": "paragraph",
          "number": 598,
          "content": "Kościół w nauczaniu swojej wiary i w świadectwie swoich świętych nigdy nie zapomniał, \"że to właśnie grzesznicy byli sprawcami i jakby narzędziami wszystkich mąk, które wycierpiał Boski Odkupiciel\". Uwzględniając fakt, że nasze grzechy dotykają samego Chrystusa, Kościół nie waha się przypisać chrześcijanom największej odpowiedzialności za mękę Jezusa, którą zbyt często obciążali jedynie Żydów:"
        },
        {
          "type": "quote",
          "content": "Musimy uznać za winnych tej strasznej nieprawości tych, którzy nadal popadają w grzechy. To nasze przestępstwa sprowadziły na Pana naszego Jezusa Chrystusa mękę krzyża; z pewnością więc ci, którzy pogrążają się w nieładzie moralnym i złu, \"krzyżują... w sobie Syna Bożego i wystawiają Go na pośmiewisko\" (Hbr 6, 6). Trzeba uznać, że nasza wina jest w tym przypadku większa niż Żydów. Oni bowiem, według świadectwa Apostoła, \"nie ukrzyżowaliby Pana chwały\" (1 Kor 2, 8), gdyby Go poznali. My przeciwnie, wyznajemy, że Go znamy. Gdy więc zapieramy się Go przez nasze uczynki, podnosimy na Niego w jakiś sposób nasze zbrodnicze ręce. To nie złe duchy ukrzyżowały Go, lecz to ty wraz z nimi Go ukrzyżowałeś i krzyżujesz nadal przez upodobanie w wadach i grzechach."
        },
        {
          "type": "label",
          "content": "II. Odkupieńcza śmierć Chrystusa w Bożym zamyśle zbawienia"
        },
        {
          "type": "label",
          "content": "Jezus wydany \"z woli, postanowienia i przewidzenia Boga\""
        },
        {
          "type": "paragraph",
          "number": 599,
          "content": "Bolesna śmierć Chrystusa nie była owocem przypadku w zbiegu nieszczęśliwych okoliczności. Należy ona do tajemnicy zamysłu Bożego, jak wyjaśnia Żydom w Jerozolimie św. Piotr w swojej pierwszej mowie w dniu Pięćdziesiątnicy: Jezus został wydany \"z woli, postanowienia i przewidzenia Bożego\" (Dz 2, 23). Ten biblijny język nie oznacza, że ci, którzy \"wydali Jezusa\" (Dz 3, 13), byli jedynie biernymi wykonawcami scenariusza przewidzianego wcześniej przez Boga."
        },
        {
          "type": "paragraph",
          "number": 600,
          "content": "Dla Boga wszystkie chwile czasu są teraźniejsze w ich aktualności. Ustalił On więc swój odwieczny zamysł \"przeznaczenia\", włączając w niego wolną odpowiedź każdego człowieka na Jego łaskę: \"Zeszli się bowiem rzeczywiście w tym mieście przeciw świętemu Słudze Twemu, Jezusowi, którego namaściłeś, Herod i Poncjusz Piłat z poganami i pokoleniami Izraela, aby uczynić to co ręka Twoja i myśl zamierzyły\" (Dz 4, 27-28). Bóg dopuścił ich czyny wypływające z zaślepienia, by wypełnić swój zbawczy zamysł."
        },
        {
          "type": "label",
          "content": "\"Umarł - zgodnie z Pismem - za nasze grzechy\""
        },
        {
          "type": "paragraph",
          "number": 601,
          "content": "Ten Boży zamysł zbawienia przez wydanie na śmierć \"Sługi\", Sprawiedliwego (Iz 53, 11), został wcześniej zapowiedziany w Piśmie świętym jako tajemnica powszechnego odkupienia, to znaczy wykupu, który wyzwala ludzi z niewoli grzechu. Św. Paweł przekazuje w wyznaniu wiary, o którym mówi, że je \"przejął\" (1 Kor 15, 3) - iż \"Chrystus umarł - zgodnie z Pismem - za nasze grzechy\". Odkupieńcza śmierć Jezusa wypełnia w szczególności proroctwo o cierpiącym Słudze. Sam Jezus przedstawił sens swego życia i śmierci w świetle cierpiącego Sługi. po swoim Zmartwychwstaniu Jezus w taki właśnie sposób wyłożył Pisma uczniom z Emaus, a następnie samym Apostołom."
        },
        {
          "type": "label",
          "content": "\"Bóg dla nas uczynił Go grzechem\""
        },
        {
          "type": "paragraph",
          "number": 602,
          "content": "Święty Piotr może więc sformułować wiarę apostolską w Boży zamysł zbawienia w taki sposób: \"Wiecie bowiem, że z waszego, odziedziczonego po przodkach, złego postępowania zostaliście wykupieni nie czymś przemijającym, srebrem lub złotem, ale drogocenną krwią Chrystusa jako baranka niepokalanego i bez zmazy. On był wprawdzie przewidziany przed stworzeniem świata, dopiero jednak w ostatnich czasach się objawił ze względu na was\" (1 P 1, 18-20). Karą za grzechy ludzi, popełnione po grzechu pierworodnym, była śmierć. Bóg posyłając własnego Syna w postaci sługi, w postaci człowieka upadłego i poddanego śmierci z powodu grzechu, \"dla nas grzechem uczynił Tego, który nie znał grzechu, abyśmy się stali w Nim sprawiedliwością Bożą\" (2 Kor 5, 21)."
        },
        {
          "type": "paragraph",
          "number": 603,
          "content": "Jezus nie doznał takiego odrzucenia, jak gdyby On sam zgrzeszył. W miłości odkupieńczej, która zawsze łączyła Go z Ojcem, przyjął nas w naszym oddzieleniu od Boga, tak że mógł w naszym imieniu powiedzieć na krzyżu: \"Boże mój, Boże mój, czemuś Mnie opuścił?\" (Mk 15, 34; Ps 22, 1). Bóg, czyniąc Go w ten sposób solidarnym z nami jako grzesznikami, \"własnego Syna nie oszczędził, ale Go za nas wszystkich wydał\" (Rz 8, 32), abyśmy zostali \"pojednani z Bogiem przez śmierć Jego Syna\" (Rz 5, 10)."
        },
        {
          "type": "label",
          "content": "Boża inicjatywa powszechnej miłości odkupieńczej"
        },
        {
          "type": "paragraph",
          "number": 604,
          "content": "Wydając swego Syna za nasze grzechy, Bóg ukazuje, że Jego zamysł wobec nas jest zamysłem życzliwej miłości, która poprzedza wszelką zasługę z naszej strony: \"W tym przejawia się miłość, że nie my umiłowaliśmy Boga, ale że On sam nas umiłował i posłał Syna swojego jako ofiarę przebłagalną za nasze grzechy\" (1 J 4,10). \"Bóg zaś okazuje nam swoją miłość właśnie przez to, że Chrystus umarł za nas, gdyśmy byli jeszcze grzesznikami\" (Rz 5, 8)."
        },
        {
          "type": "paragraph",
          "number": 605,
          "content": "Jezus w zakończeniu przypowieści o zbłąkanej owcy przypomniał, że ta miłość nie zna wyjątków: \"Tak też nie jest wolą Ojca waszego, który jest w niebie, żeby zginęło jedno z tych małych\" (Mt 18, 14). Jezus potwierdza, że przyszedł \"dać swoje życie jako okup za wielu\" (Mt 20, 28); to ostatnie pojęcie nie jest ograniczające: przeciwstawia całą ludzkość jedynej Osobie Odkupiciela, który wydaje siebie, aby ją zbawić. Kościół w ślad za Apostołami naucza, że Chrystus umarł za wszystkich ludzi bez wyjątku: \"Nie ma, nie było i nie będzie żadnego człowieka, za którego nie cierpiałby Chrystus\"."
        },
        {
          "type": "label",
          "content": "III. Chrystus ofiarował siebie samego swemu Ojcu za nasze grzechy"
        },
        {
          "type": "label",
          "content": "Całe życie Chrystusa jest ofiarowane Ojcu"
        },
        {
          "type": "paragraph",
          "number": 606,
          "content": "Syn Boży \"z nieba zstąpił nie po to, aby pełnić swoją wolę, ale wolę Tego, który Go posłał\" (J 6, 38); \"Przeto przychodząc na świat, mówi:...Oto idę... abym spełniał wolę Twoją, Boże... Na mocy tej woli uświęceni jesteśmy przez ofiarę ciała Jezusa Chrystusa raz na zawsze\" (Hbr 10, 5-10). Od chwili swego Wcielenia Syn Boży podejmuje Boży zamysł zbawienia w swoim odkupieńczym posłaniu: \"Moim pokarmem jest wypełnić wolę Tego, który Mnie posłał, i wykonać Jego dzieło\" (J 4, 34). Ofiara Jezusa \"za grzechy całego świata\" (1 J 2, 2) jest wyrażeniem Jego komunii miłości z Ojcem: \"Dlatego miłuje Mnie Ojciec, bo Ja życie moje oddaję\" (J 10,17). \"Niech świat się dowie, że Ja miłuję Ojca i że tak czynię, jak Mi Ojciec nakazał\" (J 14, 31)."
        },
        {
          "type": "paragraph",
          "number": 607,
          "content": "Pragnienie wypełnienia zamysłu miłości odkupieńczej Jego Ojca ożywia całe życie Jezusa, ponieważ Jego odkupieńcza męka jest motywem Jego Wcielenia: \"Ojcze, wybaw Mnie od tej godziny. Nie, właśnie dlatego przyszedłem na tę godzinę\" (J 12, 27). \"Czyż nie mam pić kielicha, który Mi podał Ojciec?\" (J 18,11). I jeszcze na krzyżu, zanim wszystko \"wykonało się\" (J 19, 30), Jezus mówi: \"Pragnę\" (J 19, 28)."
        },
        {
          "type": "label",
          "content": "\"Baranek Boży, który gładzi grzech świata\""
        },
        {
          "type": "paragraph",
          "number": 608,
          "content": "Gdy Jan Chrzciciel zgodził się udzielić Jezusowi chrztu razem z grzesznikami, zobaczył i wskazał w Jezusie Baranka Bożego, \"który gładzi grzech świata\" (J 1, 29). Ukazuje on w ten sposób, że Jezus jest równocześnie cierpiącym Sługą, który w milczeniu pozwala prowadzić się na zabicie (Iz 53, 7) i niesie grzechy wielu, oraz barankiem paschalnym, symbolem odkupienia Izraela w czasie pierwszej Paschy (Wj 12, 3-14). Całe życie Chrystusa wyraża Jego posłanie: \"służyć i dać swoje życie na okup za wielu\" (Mk 10, 45)."
        },
        {
          "type": "label",
          "content": "Jezus dobrowolnie podejmuje odkupieńczą miłość Ojca"
        },
        {
          "type": "paragraph",
          "number": 609,
          "content": "Podejmując w swoim ludzkim sercu miłość Ojca do ludzi, Jezus \"do końca ich umiłował\" (J 13, 1), ponieważ \"nie ma większej miłości od tej, gdy ktoś życie swoje oddaje za przyjaciół swoich\" (J 15, 13). W ten sposób w cierpieniu i śmierci człowieczeństwo Jezusa stało się wolnym i doskonałym narzędziem Jego Boskiej miłości, która pragnie zbawienia ludzi. Istotnie, przyjął On w sposób dobrowolny mękę i śmierć z miłości do Ojca i do ludzi, których Ojciec chce zbawić: \"Nikt Mi (życia) nie zabiera, lecz Ja od siebie je oddaję\" (J 10,18). Syn Boży wydaje się więc na śmierć aktem najwyższej wolności."
        },
        {
          "type": "label",
          "content": "W czasie Ostatniej Wieczerzy Jezus uprzedził dobrowolne ofiarowanie swego życia"
        },
        {
          "type": "paragraph",
          "number": 610,
          "content": "Jezus najpełniej wyraził dobrowolne ofiarowanie siebie samego w czasie Wieczerzy spożywanej z dwunastoma Apostołami, \"tej nocy, kiedy został wydany\" (1 Kor 11, 23). W przeddzień swojej męki, gdy jeszcze był wolny, Jezus uczynił z Ostatniej Wieczerzy spożywanej z Apostołami pamiątkę swojej dobrowolnej ofiary, jaką miał złożyć Ojcu dla zbawienia ludzi: \"To jest Ciało moje, które za was będzie wydane\" (Łk 22,19). \"To jest moja Krew Przymierza, która za wielu będzie wylana na odpuszczenie grzechów\" (Mt 26, 28)."
        },
        {
          "type": "paragraph",
          "number": 611,
          "content": "Eucharystia, którą Jezus ustanawia w tej chwili, będzie \"pamiątką\" (1 Kor 11, 25) Jego ofiary. Włącza On Apostołów do swojej ofiary i poleca, by ją przedłużali. przez to Jezus ustanawia swoich Apostołów kapłanami Nowego Przymierza: \"Za nich Ja poświęcam w ofierze samego siebie, aby i oni byli uświęceni w prawdzie\" (J 17, 19)."
        },
        {
          "type": "label",
          "content": "Agonia w Getsemani"
        },
        {
          "type": "paragraph",
          "number": 612,
          "content": "Kielich Nowego Przymierza, który Jezus uprzedził już w czasie Ostatniej Wieczerzy, ofiarując siebie samego, przyjmuje On następnie z rąk Ojca podczas agonii w Getsemani. Jezus staje się \"posłusznym aż do śmierci\" (Flp 2, 8; Hbr 5, 7-8); modli się: \"Ojcze mój, jeśli to możliwe, niech Mnie ominie ten kielich...\" (Mt 26, 39). Wyraża On w ten sposób przerażenie, jakie śmierć wywołuje w Jego ludzkiej naturze. Istotnie, Jego ludzka natura, podobnie jak nasza, jest przeznaczona do życia wiecznego; co więcej, w przeciwieństwie do naszej natury jest ona całkowicie wyjęta spod grzechu, który jest przyczyną śmierci. przede wszystkim jednak jest ona przyjęta przez Boską Osobę \"Dawcy życia\" (Dz 3,15), \"Żyjącego\" (Ap 1,18). Jezus, zgadzając się w swojej ludzkiej woli, by wypełniła się wola Ojca, przyjmuje swoją śmierć jako śmierć odkupieńczą, aby \"w swoim ciele ponieść nasze grzechy na drzewo\" (1 P 2, 24)."
        },
        {
          "type": "label",
          "content": "Śmierć Chrystusa jest jedyną i ostateczną ofiarą"
        },
        {
          "type": "paragraph",
          "number": 613,
          "content": "Śmierć Chrystusa jest równocześnie ofiarą paschalną, która wypełnia ostateczne odkupienie ludzi przez Baranka, \"który gładzi grzech świata\" (J 1, 29), i ofiarą Nowego Przymierza, przywracającą człowiekowi komunię z Bogiem oraz dokonującą pojednania z Nim przez \"Krew Przymierza, która za wielu będzie wylana na odpuszczenie grzechów\" (Mt 26, 28)."
        },
        {
          "type": "paragraph",
          "number": 614,
          "content": "Ofiara Chrystusa jest jedyna; dopełnia i przekracza wszystkie ofiary. Przede wszystkim jest ona darem samego Boga Ojca, ponieważ Ojciec wydaje swego Syna, aby pojednać nas ze sobą. Jest ona równocześnie ofiarą Syna Bożego, który stał się człowiekiem; dobrowolnie i z miłości ofiaruje On swoje życie Ojcu przez Ducha Świętego, aby naprawić nasze nieposłuszeństwo."
        },
        {
          "type": "label",
          "content": "Jezus zastępuje swoim posłuszeństwem nasze nieposłuszeństwo"
        },
        {
          "type": "paragraph",
          "number": 615,
          "content": "\"Jak przez nieposłuszeństwo jednego człowieka wszyscy stali się grzesznikami, tak przez posłuszeństwo Jednego wszyscy staną się sprawiedliwymi\" (Rz 5, 19). Przez swoje posłuszeństwo aż do śmierci Jezus stał się cierpiącym Sługą, który w sposób zastępczy \"siebie na śmierć ofiarował\", \"poniósł grzechy wielu\", aby \"usprawiedliwić wielu i dźwigać ich nieprawości\" (Iz 53, 10-12). Wynagrodził On za nasze winy i zadośćuczynił Ojcu za nasze grzechy."
        },
        {
          "type": "label",
          "content": "Jezus spełnia swoją ofiarę na krzyżu"
        },
        {
          "type": "paragraph",
          "number": 616,
          "content": "\"Umiłowawszy swoich... do końca ich umiłował\" (J 13, 1): ta miłość nadaje ofierze Chrystusa wartość odkupieńczą i wynagradzającą, ekspiacyjną i zadośćczyniącą. On nas wszystkich poznał i ukochał w ofiarowaniu swego życia. \"Miłość Chrystusa przynagla nas, pomnych na to, że skoro Jeden umarł za wszystkich, to wszyscy pomarli\" (2 Kor 5,14). Żaden człowiek, nawet najświętszy, nie był w stanie wziąć na siebie grzechów wszystkich ludzi i ofiarować się za wszystkich. Istnienie w Chrystusie Boskiej Osoby Syna, która przekracza i równocześnie obejmuje wszystkie osoby ludzkie oraz ustanawia Go Głową całej ludzkości, umożliwia Jego ofiarę odkupieńczą za wszystkich."
        },
        {
          "type": "paragraph",
          "number": 617,
          "content": "Sua sanctissima passione in ligno crucis nobis justificationem meruit, \"Swoją najświętszą męką na drzewie krzyża wysłużył nam usprawiedliwienie\", naucza Sobór Trydencki, podkreślając jedyny charakter ofiary Chrystusa jako \"sprawcy zbawienia wiecznego\" (Hbr 5, 9). Kościół czci Krzyż, śpiewając: O crux, ave, spes unica - \"O Krzyżu, bądź pozdrowiony, jedyna nasza nadziejo!\""
        },
        {
          "type": "label",
          "content": "Nasze uczestnictwo w ofierze Chrystusa"
        },
        {
          "type": "paragraph",
          "number": 618,
          "content": "Krzyż jest jedyną ofiarą Chrystusa, \"jednego pośrednika między Bogiem a ludźmi\" (1 Tm 2, 5). Ponieważ jednak On w swojej wcielonej Boskiej Osobie \"zjednoczył się jakoś z każdym człowiekiem\", \"ofiarowuje wszystkim ludziom w sposób, który zna tylko Bóg, możliwość dojścia do uczestniczenia w Misterium Paschalnym\". Jezus powołuje swoich uczniów do \"wzięcia swojego krzyża i naśladowania Go\", ponieważ cierpiał za wszystkich i zostawił nam wzór, abyśmy \"szli za Nim Jego śladami\" (1 P 2, 21). Chce On włączyć do swojej ofiary odkupieńczej tych, którzy pierwsi z niej korzystają. Spełnia się to w najwyższym stopniu w osobie Jego Matki, złączonej ściślej niż wszyscy inni z tajemnicą Jego odkupieńczego cierpienia."
        },
        {
          "type": "label",
          "content": "Poza Krzyżem nie ma innej drabiny, po której można by dostać się do nieba."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 619,
          "content": "\"Chrystus umarł - zgodnie z Pismem - za nasze grzechy\" (1 Kor 15, 3)."
        },
        {
          "type": "paragraph",
          "number": 620,
          "content": "Nasze zbawienie wypływa z inicjatywy miłości Boga do nas, ponieważ \"On sam nas umiłował i posłał Syna swojego jako ofiarę przebłagalną za nasze grzechy\" (1 J 4, 10). \" W Chrystusie Bóg jednał ze sobą świat\" (2 Kor 5,19)."
        },
        {
          "type": "paragraph",
          "number": 621,
          "content": "Jezus ofiarował się w sposób dobrowolny dla naszego zbawienia. Ukazuje On i urzeczywistnia ten dar w sposób uprzedzający podczas Ostatniej Wieczerzy: \" To jest Ciało moje, które za was będzie wydane\" (Łk 22,19)."
        },
        {
          "type": "paragraph",
          "number": 622,
          "content": "Odkupienie Chrystusa polega na tym, że \"przyszedł On... dać swoje życie na okup za wielu\" (Mt 20, 28), to znaczy umiłował swoich \"do końca\" (J 13, 1), aby zostali wykupieni z \"odziedziczonego po przodkach złego postępowania\" (1 P 1,18)."
        },
        {
          "type": "paragraph",
          "number": 623,
          "content": "Przez swoje pełne miłości posłuszeństwo Ojcu \"aż do śmierci\" (Flp 2, 8) Jezus wypełnia ekspiacyjne posłanie cierpiącego Sługi, który \"usprawiedliwi wielu, ich nieprawości... sam dźwigać będzie\" (Iz 53,11)."
        },
        {
          "type": "article",
          "content": "Paragraf trzeci\n\nJEZUS CHRYSTUS ZOSTAŁ POGRZEBANY"
        },
        {
          "type": "paragraph",
          "number": 624,
          "content": "\"Z łaski Bożej za wszystkich zaznał śmierci\" (Hbr 2, 9). W swoim zbawczym zamyśle Bóg postanowił, aby Jego Syn nie tylko \"umarł... za nasze grzechy\" (1 Kor 15, 3), lecz także by \"zaznał śmierci\", czyli poznał stan śmierci, stan rozdzielenia Jego duszy i Jego ciała między chwilą, w której oddał ducha na krzyżu, i chwilą, w której zmartwychwstał. Ten stan Chrystusa zmarłego jest misterium grobu i zstąpienia do otchłani. Jest to misterium Wielkiej Soboty, gdy Chrystus złożony do grobu ukazuje wielki odpoczynek szabatowy Boga po wypełnieniu zbawienia ludzi, które napełnia pokojem cały świat."
        },
        {
          "type": "label",
          "content": "Chrystus w swoim ciele w grobie"
        },
        {
          "type": "paragraph",
          "number": 625,
          "content": "Przebywanie Chrystusa w grobie konstytuuje rzeczywistą więź między stanem cierpiętliwości przed Paschą i Jego aktualnym stanem chwalebnym jako Zmartwychwstałego. Właśnie sama osoba \"Żyjącego\" może powiedzieć: \"Byłem umarły, a oto jestem żyjący na wieki wieków\" (Ap 1,18):"
        },
        {
          "type": "comment",
          "content": "Bóg (Syn) nie przeszkodził, by śmierć rozdzieliła Jego duszę i ciało, zgodnie z koniecznym porządkiem natury, na nowo jednak je połączył przez Zmartwychwstanie, by stać się w swojej osobie punktem spotkania śmierci i życia, zatrzymując w sobie proces rozkładu natury powodowany przez śmierć i stając się zasadą połączenia rozdzielonych części."
        },
        {
          "type": "paragraph",
          "number": 626,
          "content": "Ponieważ \"Dawca życia\", którego skazano na śmierć (Dz 3,15), jest Tym samym, co Żyjący, który \"zmartwychwstał\" (Łk 24, 5-6), trzeba, aby Boska Osoba Syna Bożego nadal pozostawała zjednoczona z Jego duszą i ciałem, które zostały rozdzielone przez śmierć:"
        },
        {
          "type": "comment",
          "content": "Z faktu, że przy śmierci Chrystusa dusza została oddzielona od ciała, nie wynika, żeby jedyna Osoba została podzielona na dwie, ponieważ ciało i dusza Chrystusa istniały z tego samego tytułu od początku w Osobie Słowa. Chociaż zostały rozdzielone przez śmierć, to i ciało, i dusza pozostały złączone z tą samą i jedyną Osobą Słowa."
        },
        {
          "type": "label",
          "content": "\"Nie dasz Świętemu Twemu ulec skażeniu\""
        },
        {
          "type": "paragraph",
          "number": 627,
          "content": "Śmierć Chrystusa była prawdziwą śmiercią o tyle, o ile położyła kres Jego ziemskiemu życiu. Ze względu jednak na jedność, jaką osoba Syna zachowała ze swym ciałem, nie stało się ono martwymi zwłokami, jak inne ciała ludzkie, ponieważ \"niemożliwe było, aby (śmierć) panowała nad Nim\" (Dz 2, 24), i dlatego \"moc Boża zachowała ciało Chrystusa przed zniszczeniem\". O Chrystusie można powiedzieć równocześnie: \"Zgładzono Go z krainy żyjących\" (Iz 53, 8) i \"moje ciało spoczywać będzie w nadziei, że nie zostawisz duszy mojej w Otchłani ani nie dasz Świętemu Twemu ulec skażeniu\" (Dz 2, 26-27). Zmartwychwstanie Jezusa \"trzeciego dnia\" (1 Kor 15, 4; Łk 24, 46) było znakiem, także dlatego, iż uważano, że rozkład ciała ujawnia się począwszy od czwartego dnia."
        },
        {
          "type": "label",
          "content": "\"Pogrzebani z Chrystusem\""
        },
        {
          "type": "paragraph",
          "number": 628,
          "content": "Chrzest, którego pierwotnym i pełnym znakiem jest zanurzenie, oznacza rzeczywiście zstąpienie do grobu chrześcijanina, który z Chrystusem umiera dla grzechu ze względu na nowe życie: \"Przez chrzest zanurzający nas w śmierć zostaliśmy razem z Nim pogrzebani po to, abyśmy i my wkroczyli w nowe życie - jak Chrystus powstał z martwych dzięki chwale Ojca\" (Rz 6, 4)."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 629,
          "content": "Jezus doświadczył śmierci dla dobra każdego człowieka. Syn Boży, który stal się człowiekiem, rzeczywiście umarł i został pogrzebany."
        },
        {
          "type": "paragraph",
          "number": 630,
          "content": "Gdy Chrystus przebywał w grobie, Jego Boska Osoba nieustannie pozostawała zjednoczona zarówno z Jego duszą, jak i z Jego ciałem, chociaż były oddzielone od siebie przez śmierć. Dlatego ciało zmarłego Chrystusa nie ulęgło \"skażeniu\" (Dz 2, 27)."
        },
        {
          "type": "article",
          "content": "Artykuł piąty\n\n\"JEZUS CHRYSTUS ZSTĄPIŁ DO PIEKIEŁ, TRZECIEGO DNIA ZMARTWYCHWSTAŁ\""
        },
        {
          "type": "paragraph",
          "number": 631,
          "content": "Jezus Chrystus \"zstąpił do niższych części ziemi. Ten, który zstąpił, jest i Tym, który wstąpił\" (Ef 4, 9-10). Symbol Apostolski wyznaje w tym samym artykule wiary zstąpienie Chrystusa do piekieł i Jego zmartwychwstanie trzeciego dnia, ponieważ On sprawił, że w misterium Jego Paschy z głębi śmierci wytrysnęło życie:"
        },
        {
          "type": "comment",
          "content": "Jezus Chrystus, Twój Syn zmartwychwstały, który oświeca ludzkość swoim światłem i z Tobą żyje i króluje na wieki wieków. Amen."
        },
        {
          "type": "article",
          "content": "Paragraf pierwszy\n\nCHRYSTUS ZSTĄPIŁ DO PIEKIEŁ\n"
        },
        {
          "type": "paragraph",
          "number": 632,
          "content": "Liczne wypowiedzi Nowego Testamentu, według których Jezus został wskrzeszony \"z martwych\" (Dz 3, 15; Rz 8, 11; 1 Kor 15, 20), zakładają, że przed zmartwychwstaniem przebywał On w krainie zmarłych. Takie jest pierwsze znaczenie, jakie przepowiadanie apostolskie nadało zstąpieniu Jezusa do piekieł; Jezus doświadczył śmierci jak wszyscy ludzie i Jego dusza dołączyła do nich w krainie umarłych. Jezus zstąpił tam jednak jako Zbawiciel, ogłaszając dobrą nowinę uwięzionym duchom."
        },
        {
          "type": "paragraph",
          "number": 633,
          "content": "Krainę zmarłych, do której zstąpił Chrystus po śmierci, Pismo święte nazywa piekłem, Szeolem lub Hadesem, ponieważ ci, którzy tam się znajdują, są pozbawieni oglądania Boga. Taki jest los wszystkich zmarłych, zarówno złych, jak i sprawiedliwych, oczekujących na Odkupiciela, co nie oznacza, że ich los miałby być identyczny, jak pokazuje Jezus w przypowieści o ubogim Łazarzu, który został przyjęty \"na łono Abrahama\". \"Jezus Chrystus, zstępując do piekieł, wyzwolił dusze sprawiedliwych, które oczekiwały swego Wyzwoliciela na łonie Abrahama\". Jezus nie zstąpił do piekieł, by wyzwolić potępionych, ani żeby zniszczyć piekło potępionych, ale by wyzwolić sprawiedliwych, którzy Go poprzedzili."
        },
        {
          "type": "paragraph",
          "number": 634,
          "content": "\"Nawet umarłym głoszono Ewangelię...\" (1 P 4, 6). Zstąpienie do piekieł jest całkowitym wypełnieniem ewangelicznego głoszenia zbawienia. Jest ostateczną fazą mesjańskiego posłania Jezusa, fazą skondensowaną w czasie, ale ogromnie szeroką w swym rzeczywistym znaczeniu rozciągnięcia odkupieńczego dzieła na wszystkich ludzi wszystkich czasów i wszystkich miejsc, aby wszyscy ci, którzy są zbawieni, stali się uczestnikami Odkupienia."
        },
        {
          "type": "paragraph",
          "number": 635,
          "content": "Chrystus zstąpił więc do otchłani śmierci, aby umarli usłyszeli \"głos Syna Bożego, i ci, którzy usłyszą\", żyli (J 5, 25). Jezus, \"Dawca życia\" (Dz 3, 15), przez śmierć pokonał tego, \"który dzierżył władzę nad śmiercią, to jest diabła\", i wyzwolił \"tych wszystkich, którzy całe życie przez bojaźń śmierci podlegli byli niewoli\" (Hbr 2,14-15). Od tej chwili Chrystus Zmartwychwstały ma \"klucze śmierci i Otchłani\" (Ap 1, 18), a na imię Jezusa zgina się \"każde kolano istot niebieskich i ziemskich, i podziemnych\" (Flp 2,10):"
        },
        {
          "type": "comment",
          "content": "Wielka cisza spowiła ziemię; wielka na niej cisza i pustka. Cisza wielka, bo Król zasnął, ziemia się przelękła i zamilkła, bo Bóg zasnął w ludzkim ciele, a wzbudził tych, którzy spali od wieków... Idzie, by odnaleźć pierwszego człowieka, jak zgubioną owieczkę. Pragnie nawiedzić tych, którzy siedzą zupełnie pogrążeni w cieniu śmierci; by wyzwolić z bólów niewolnika Adama, a wraz z nim niewolnicę Ewę, idzie On, który jest ich Bogiem i Synem Ewy... \"Oto Ja, twój Bóg, który dla ciebie stałem się twoim synem... Zbudź się, który śpisz! Nie po to bowiem cię stworzyłem, byś pozostawał spętany w Otchłani. Powstań z martwych, albowiem jestem życiem umarłych\"."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 636,
          "content": "W artykule \"Jezus zstąpił do piekieł\" Symbol wiary głosi, że Jezus rzeczywiście umarł i przez swoją śmierć dla nas zwyciężył śmierć i diabła, \"który dzierżył władzę nad śmiercią\" (Hbr 2,14)."
        },
        {
          "type": "paragraph",
          "number": 637,
          "content": "Zmarły Chrystus, w swojej duszy zjednoczonej z Jego Boską Osobą, zstąpił do krainy zmarłych. Otworzył On bramy nieba sprawiedliwym, którzy Go poprzedzili."
        },
        {
          "type": "article",
          "content": "Paragraf drugi\n\nTRZECIEGO DNIA ZMARTWYCHWSTAŁ"
        },
        {
          "type": "paragraph",
          "number": 638,
          "content": "\"Głosimy wam Dobrą Nowinę o obietnicy danej ojcom: że Bóg spełnił ją wobec nas jako ich dzieci, wskrzesiwszy Jezusa\" (Dz 13, 32-33). Zmartwychwstanie Chrystusa jest kulminacyjną prawdą naszej wiary w Chrystusa. Pierwsza wspólnota chrześcijańska wierzyła w nią i przeżywała ją jako prawdę centralną, przekazaną przez Tradycję, jako prawdę fundamentalną, potwierdzoną przez pisma Nowego Testamentu, przepowiadaną jako część istotna Misterium Paschalnego tak samo jak Krzyż:"
        },
        {
          "type": "comment",
          "content": "Chrystus zmartwychwstał, Przez śmierć swoją zwyciężył śmierć, Dał życie zmarłym."
        },
        {
          "type": "label",
          "content": "I. Wydarzenie historyczne i transcendentne"
        },
        {
          "type": "paragraph",
          "number": 639,
          "content": "Misterium Zmartwychwstania Chrystusa jest wydarzeniem rzeczywistym, które posiadało potwierdzone historycznie znaki, jak świadczy o tym Nowy Testament. Już około r. św. Paweł może napisać do Koryntian: \"Przekazałem wam na początku to, co przejąłem: że Chrystus umarł - zgodnie z Pismem - za nasze grzechy, że został pogrzebany, że zmartwychwstał trzeciego dnia, zgodnie z Pismem; i że ukazał się Kefasowi, a potem Dwunastu\" (1 Kor 15, 3-4). Apostoł mówi tu o żywej tradycji Zmartwychwstania, którą przejął po swoim nawróceniu pod Damaszkiem."
        },
        {
          "type": "label",
          "content": "Pusty grób"
        },
        {
          "type": "paragraph",
          "number": 640,
          "content": "\"Dlaczego szukacie żyjącego wśród umarłych? Nie ma Go tutaj; zmartwychwstał\" (Łk 24, 5-6). Pierwszym elementem w ramach wydarzeń paschalnych jest pusty grób. Nie jest to sam w sobie bezpośredni dowód. Nieobecność ciała Chrystusa w grobie można by wytłumaczyć inaczej. Mimo to pusty grób stanowił dla wszystkich istotny znak. Jego odkrycie przez uczniów było pierwszym krokiem w kierunku rozpoznania samego faktu zmartwychwstania Chrystusa. Najpierw miało to miejsce w przypadku pobożnych kobiet, a potem Piotra. Uczeń, \"którego Jezus kochał\" (J 20, 2), stwierdza, że wchodząc do pustego grobu i widząc \"leżące płótna\" (J 20, 6), \"ujrzał i uwierzył\" (J 20, 8). Zakłada to, że widząc pusty grób, uznał, iż nieobecność ciała Jezusa nie mogła być dziełem ludzkim i że Jezus nie powrócił po prostu do życia ziemskiego, jak stało się w przypadku Łazarza."
        },
        {
          "type": "label",
          "content": "Ukazywanie się Zmartwychwstałego"
        },
        {
          "type": "paragraph",
          "number": 641,
          "content": "Maria Magdalena i pobożne kobiety, które przyszły, by dokonać namaszczenia ciała Jezusa, pogrzebanego pospiesznie w Wielki Piątek wieczorem z powodu zbliżającego się szabatu, pierwsze spotkały Zmartwychwstałego. Tak więc były one pierwszymi zwiastunami Zmartwychwstania Chrystusa dla samych Apostołów. Następnie Jezus ukazuje się właśnie tym ostatnim, najpierw Piotrowi, a potem Dwunastu. Piotr, powołany do umacniania wiary swoich braci, widzi więc Zmartwychwstałego pierwszy i na podstawie jego świadectwa wspólnota stwierdza: \"Pan rzeczywiście zmartwychwstał i ukazał się Szymonowi!\" (Łk 24, 34. 36)."
        },
        {
          "type": "paragraph",
          "number": 642,
          "content": "Wszystko, co wydarzyło się w czasie tych dni paschalnych, angażuje każdego z Apostołów - szczególnie Piotra - w budowanie nowej ery, która rozpoczęła się w poranek wielkanocny. Jako świadkowie Zmartwychwstałego będą oni fundamentami Jego Kościoła. Wiara pierwszej wspólnoty wierzących opiera się na świadectwie konkretnych ludzi, znanych chrześcijanom i w większości żyjących jeszcze pośród nich. Tymi \"świadkami Zmartwychwstania Chrystusa\" są przede wszystkim Piotr i Dwunastu, ale nie tylko oni: Paweł mówi bardzo jasno, że Jezus ukazał się pięciuset osobom równocześnie, a ponadto Jakubowi i wszystkim Apostołom."
        },
        {
          "type": "paragraph",
          "number": 643,
          "content": "Wobec tych świadectw nie można interpretować Zmartwychwstania Chrystusa poza porządkiem fizycznym i nie uznawać go za fakt historyczny. Z faktów wynika, że wiara uczniów została poddana radykalnej próbie przez mękę ich Nauczyciela i Jego zapowiedzianą wcześniej śmierć na krzyżu. Wstrząs wywołany przez mękę był tak wielki, że uczniowie (a przynajmniej niektórzy z nich) nie uwierzyli od razu w wiadomość o Zmartwychwstaniu. Ewangelie są dalekie od pokazania nam wspólnoty opanowanej jakąś mistyczną egzaltacją; przeciwnie, pokazują uczniów zasmuconych (\"zatrzymali się smutni\": Łk 24, 17) i przerażonych. Dlatego nie uwierzyli oni pobożnym kobietom wracającym od grobu i \"słowa te wydały im się czczą gadaniną\" (Łk 24, 11). Gdy Jezus ukazuje się Jedenastu w wieczór Paschy, \"wyrzuca im brak wiary i upór, że nie wierzyli tym, którzy widzieli Go zmartwychwstałego\" (Mk 16, 14)."
        },
        {
          "type": "paragraph",
          "number": 644,
          "content": "Uczniowie wątpią nawet wtedy, gdy stają w obliczu samego Jezusa Zmartwychwstałego, tak bardzo wydaje się im to niemożliwe; sądzą, że widzą ducha. \"Z radości jeszcze nie wierzyli i pełni byli zdumienia\" (Łk 24, 41). Tomasz doświadczy takiej próby wątpliwości; a mimo ostatniego ukazania się Jezusa w Galilei, o czym wspomina Mateusz, \"niektórzy jednak wątpili\" (Mt 28, 17). Jest więc bezpodstawna hipoteza, według której Zmartwychwstanie byłoby \"wytworem\" wiary (czy łatwowierności) Apostołów. Przeciwnie, ich wiara w Zmartwychwstanie zrodziła się - pod działaniem łaski Bożej - z bezpośredniego doświadczenia rzeczywistości Jezusa Zmartwychwstałego."
        },
        {
          "type": "label",
          "content": "Stan człowieczeństwa Chrystusa Zmartwychwstałego"
        },
        {
          "type": "paragraph",
          "number": 645,
          "content": "Jezus Zmartwychwstały nawiązuje z uczniami bezpośredni kontakt przez dotyk i wspólny posiłek. Zaprasza ich w ten sposób do uznania, że nie jest duchem, ale przede wszystkim do stwierdzenia, że zmartwychwstałe ciało, w którym się im ukazuje, jest tym samym ciałem, które zostało umęczone i ukrzyżowane, ponieważ nosi On jeszcze ślady swojej męki. To autentyczne i rzeczywiste ciało posiada jednak równocześnie nowe właściwości ciała uwielbionego: nie sytuuje się ono już w czasie i przestrzeni, ale może uobecnić się na swój sposób, gdzie i kiedy chce, ponieważ Jego człowieczeństwo nie może już być związane z ziemią i należy wyłącznie do Boskiego panowania Ojca. Z tego powodu Jezus Zmartwychwstały jest całkowicie wolny w wyborze form ukazywania się: w postaci ogrodnika lub \"w innej postaci\" (Mk 16,12) niż ta, jaką znali uczniowie, by w ten sposób wzbudzić ich wiarę."
        },
        {
          "type": "paragraph",
          "number": 646,
          "content": "Zmartwychwstanie Chrystusa nie było powrotem do życia ziemskiego, jak to miało miejsce w przypadku wskrzeszeń, których dokonał Jezus przed Paschą: córki Jaira, młodzieńca z Naim, Łazarza. Te fakty były wydarzeniami cudownymi, ale osoby cudownie wskrzeszone mocą Jezusa powróciły do \"zwyczajnego\" życia ziemskiego. W pewnej chwili znów umrą. Zmartwychwstanie Chrystusa jest istotowo różne. W swoim zmartwychwstałym ciele Jezus przechodzi ze stanu śmierci do innego życia poza czasem i przestrzenią. Ciało Jezusa zostaje w Zmartwychwstaniu napełnione mocą Ducha Świętego; uczestniczy On w Boskim życiu w stanie chwały, tak że św. Paweł może powiedzieć o Chrystusie, że jest \"człowiekiem niebieskim\"."
        },
        {
          "type": "label",
          "content": "Zmartwychwstanie jako wydarzenie transcendentne"
        },
        {
          "type": "paragraph",
          "number": 647,
          "content": "\"O, zaiste błogosławiona noc, jedyna, która była godna poznać czas i godzinę zmartwychwstania Chrystusa\" - śpiewa Kościół w wielkanocnym Exsultet. Rzeczywiście, nikt nie był naocznym świadkiem samego wydarzenia Zmartwychwstania i nie opisuje go żaden Ewangelista. Nikt nie mógł powiedzieć, jak dokonało się ono z fizycznego punktu widzenia. Tym bardziej była nieuchwytna dla zmysłów jego najbardziej wewnętrzna istota, przejście ze śmierci do życia. Zmartwychwstanie jako wydarzenie historyczne, które można stwierdzić na podstawie znaku pustego grobu i rzeczywistości spotkań Apostołów z Chrystusem Zmartwychwstałym, pozostaje jednak, przez to, że przekracza historię, w sercu tajemnicy wiary. Dlatego Chrystus Zmartwychwstały nie ukazuje się światu, ale swoim uczniom, \"tym, którzy z Nim razem poszli z Galilei do Jerozolimy, a teraz dają świadectwo o Nim przed ludem\" (Dz 13, 31)."
        },
        {
          "type": "label",
          "content": "II. Zmartwychwstanie - dzieło Trójcy Świętej"
        },
        {
          "type": "paragraph",
          "number": 648,
          "content": "Zmartwychwstanie Chrystusa jako transcendentne wkroczenie Boga w stworzenie i w historię jest przedmiotem wiary. Działają w nim równocześnie trzy Osoby Boskie i ukazują swoją własną oryginalność. Zmartwychwstanie dokonało się mocą Ojca, który \"wskrzesił\" Chrystusa, swego Syna, i przez to w doskonały sposób wprowadził Jego człowieczeństwo - wraz z Jego ciałem - do Trójcy. Jezus zostaje ostatecznie objawiony jako \"ustanowiony według Ducha Świętości przez powstanie z martwych pełnym mocy Synem Bożym\" (Rz 1, 3-4). Św. Paweł podkreśla ukazanie się mocy Bożej przez dzieło Ducha, który ożywił martwe człowieczeństwo Jezusa i powołał go do chwalebnego stanu Pana."
        },
        {
          "type": "paragraph",
          "number": 649,
          "content": "Jeśli chodzi o Syna, to dokonuje On swego własnego zmartwychwstania swoją Boską mocą. Jezus zapowiada, że Syn Człowieczy będzie musiał wiele cierpieć i umrzeć, a następnie zmartwychwstanie (w czynnym znaczeniu tego słowa). A w innym miejscu stwierdza wprost: \"Życie moje oddaję, aby je... znów odzyskać... Mam moc je oddać i mam moc je znów odzyskać\" (J 10, 17-18). \"Wierzymy, że Jezus istotnie umarł i zmartwychwstał\" (1 Tes 4, 14)."
        },
        {
          "type": "paragraph",
          "number": 650,
          "content": "Ojcowie Kościoła kontemplują Zmartwychwstanie, wychodząc od Boskiej Osoby Chrystusa, która pozostała zjednoczona z Jego duszą i Jego ciałem, rozdzielonymi od siebie przez śmierć: \"Przez jedność Boskiej natury, która pozostaje obecna w każdej z dwóch części człowieka, jednoczą się one na nowo. W ten sposób śmierć dokonuje się przez rozdzielenie elementu ludzkiego, a zmartwychwstanie przez połączenie dwóch rozdzielonych części\"."
        },
        {
          "type": "label",
          "content": "III. Sens i znaczenie zbawcze Zmartwychwstania"
        },
        {
          "type": "paragraph",
          "number": 651,
          "content": "\"Jeśli Chrystus nie zmartwychwstał, daremne jest nasze nauczanie, próżna jest także wasza wiara\" (1 Kor 15, 14). Zmartwychwstanie stanowi przede wszystkim potwierdzenie tego wszystkiego, co sam Chrystus czynił i czego nauczał. Wszystkie prawdy, nawet najbardziej niedostępne dla umysłu ludzkiego, znajdują swoje uzasadnienie, gdyż Chrystus dał ich ostateczne, obiecane przez siebie potwierdzenie swoim Boskim autorytetem."
        },
        {
          "type": "paragraph",
          "number": 652,
          "content": "Zmartwychwstanie Chrystusa jest wypełnieniem obietnic Starego Testamentu i obietnic samego Jezusa w czasie Jego życia ziemskiego. Wyrażenie \"zgodnie z Pismem\" wskazuje, że Zmartwychwstanie Chrystusa wypełnia te zapowiedzi."
        },
        {
          "type": "paragraph",
          "number": 653,
          "content": "Zmartwychwstanie potwierdza prawdę o Boskości Jezusa: \"Gdy wywyższycie Syna Człowieczego, wtedy poznacie, że JA JESTEM\" (J 8, 28). Zmartwychwstanie Ukrzyżowanego pokazało, że On prawdziwie był \"JA JESTEM\", Synem Bożym i samym Bogiem. Św. Paweł mógł oświadczyć Żydom: \"Głosimy wam Dobrą Nowinę o obietnicy danej ojcom: że Bóg spełnił ją wobec nas... wskrzesiwszy Jezusa. Tak też jest napisane w psalmie drugim: Ty jesteś moim Synem, Jam Ciebie dziś zrodził\" (Dz 13, 32-33). Zmartwychwstanie Chrystusa jest ściśle związane z misterium Wcielenia Syna Bożego. Jest jego wypełnieniem według wiecznego zamysłu Ojca."
        },
        {
          "type": "paragraph",
          "number": 654,
          "content": "Misterium Paschalne ma dwa aspekty: przez swoją śmierć Chrystus wyzwala nas od grzechu; przez swoje Zmartwychwstanie otwiera nam dostęp do nowego życia. Jest ono przede wszystkim usprawiedliwieniem, które przywraca nam łaskę Bożą, \"abyśmy i my wkroczyli w nowe życie - jak Chrystus powstał z martwych\" (Rz 6, 4). Polega ono na zwycięstwie nad śmiercią grzechu i na nowym uczestnictwie w łasce. Dokonuje ono przybrania za synów, ponieważ ludzie stają się braćmi Chrystusa, jak sam Jezus nazywał uczniów po Zmartwychwstaniu: \"Idźcie i oznajmijcie moim braciom\" (Mt 28, 10; J 20, 17). Stają się oni braćmi nie przez naturę, ale przez dar łaski, ponieważ to przybrane synostwo udziela rzeczywistego uczestnictwa w życiu jedynego Syna, który objawił się w pełni w swoim Zmartwychwstaniu."
        },
        {
          "type": "paragraph",
          "number": 655,
          "content": "Wreszcie Zmartwychwstanie Chrystusa - i sam Chrystus Zmartwychwstały - jest zasadą i źródłem naszego przyszłego zmartwychwstania: \"Chrystus zmartwychwstał jako pierwszy spośród tych, co pomarli... I jak w Adamie wszyscy umierają, tak też w Chrystusie wszyscy będą ożywieni\" (1 Kor 15, 20-22). W oczekiwaniu na to wypełnienie, Chrystus Zmartwychwstały żyje w sercach wiernych. W Nim chrześcijanie \"kosztują mocy przyszłego wieku\" (Hbr 6, 5), a ich życie zostało wprowadzone przez Chrystusa do wnętrza życia Bożego, aby \"już nie żyli dla siebie, lecz dla Tego, który za nich umarł i zmartwychwstał\" (2 Kor 5, 15)."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 656,
          "content": "Przedmiotem wiary w Zmartwychwstanie jest wydarzenie historyczne poświadczone przez uczniów, którzy rzeczywiście spotkali Zmartwychwstałego, a równocześnie wydarzenie tajemniczo transcendentne jako wejście człowieczeństwa Chrystusa do chwały Bożej."
        },
        {
          "type": "paragraph",
          "number": 657,
          "content": "Pusty grób i leżące płótna oznaczają, że ciało Chrystusa dzięki mocy Bożej uniknęło więzów śmierci i zniszczenia; przygotowują one uczniów na spotkanie Zmartwychwstałego."
        },
        {
          "type": "paragraph",
          "number": 658,
          "content": "Chrystus, \"Pierworodny spośród umarłych\" (Kol 1, 18), jest zasadą naszego zmartwychwstania: już teraz przez usprawiedliwienie naszej duszy, a później przez ożywienie naszego ciała."
        },
        {
          "type": "article",
          "content": "Artykuł szósty\n\n\"JEZUS WSTĄPIŁ DO NIEBA,\nSIEDZI PO PRAWICY BOGA, OJCA WSZECHMOGĄCEGO\""
        },
        {
          "type": "paragraph",
          "number": 659,
          "content": "\"Po rozmowie z nimi Pan Jezus został wzięty do nieba\" (Mk 16, 19). Ciało Chrystusa zostało uwielbione od chwili Jego zmartwychwstania, jak dowodzą tego nowe i nadprzyrodzone właściwości, które posiada już na stałe. Jednak przez czterdzieści dni, gdy Jezus jadł i pił ze swoimi uczniami oraz pouczał ich o Królestwie, Jego chwała pozostawała jeszcze zakryta pod postacią zwyczajnego człowieczeństwa. Ostatnie ukazanie się Jezusa kończy się nieodwracalnym wejściem Jego człowieczeństwa do chwały Bożej, symbolizowanej przez obłok i niebo, gdzie zasiada odtąd po prawicy Boga, W sposób zupełnie wyjątkowy i jedyny ukaże się jeszcze Pawłowi \"jako poronionemu płodowi\" (1 Kor 15, 8) w swoim ostatnim ukazaniu się, w którym ustanowi go apostołem."
        },
        {
          "type": "paragraph",
          "number": 660,
          "content": "Ukryty charakter chwały Zmartwychwstałego przejawia się w tym czasie w Jego tajemniczych słowach skierowanych do Marii Magdaleny: \"Jeszcze... nie wstąpiłem do Ojca. Natomiast udaj się do moich braci i powiedz im: <>\" (J 20,17). Wskazuje to na różnicę między ukazywaniem się chwały Chrystusa Zmartwychwstałego i chwały Chrystusa wywyższonego po prawicy Ojca. Historyczne, a zarazem transcendentne wydarzenie Wniebowstąpienia określa przejście z jednej chwały do drugiej."
        },
        {
          "type": "paragraph",
          "number": 661,
          "content": "Ten ostatni etap pozostaje ściśle związany z pierwszym, to znaczy ze zstąpieniem z nieba zrealizowanym we Wcieleniu. Tylko Chrystus, Ten, który \"wyszedł od Ojca\", może \"wrócić do Ojca\". \"Nikt nie wstąpił do nieba oprócz Tego, który z nieba zstąpił - Syna Człowieczego\" (J 3, 13). Człowieczeństwo pozostawione swoim własnym siłom nie ma dostępu do \"domu Ojca\" (J 14, 2), do życia i do szczęścia Bożego. Jedynie Chrystus mógł otworzyć człowiekowi taki dostęp: \"Jako nasza Głowa wyprzedził nas do niebieskiej Ojczyzny, aby umocnić naszą nadzieję, że jako członki Mistycznego Ciała również tam wejdziemy\"."
        },
        {
          "type": "paragraph",
          "number": 662,
          "content": "\"A Ja, gdy zostanę nad ziemię wywyższony, przyciągnę wszystkich do siebie\" (J 12, 32). Wywyższenie na krzyżu oznacza i zapowiada wywyższenie Wniebowstąpienia. Jest jego początkiem. Jezus Chrystus, jedyny Kapłan nowego i wiecznego Przymierza, \"wszedł nie do świątyni zbudowanej rękami ludzkimi... ale do samego nieba, aby teraz wstawiać się za nami przed obliczem Boga\" (Hbr 9, 24). W niebie Chrystus nieustannie urzeczywistnia swoje kapłaństwo, \"bo zawsze żyje, aby się wstawiać za tymi, którzy przez Niego zbliżają się do Boga\" (Hbr 7, 25). \"Jako Arcykapłan dóbr przyszłych\" (Hbr 9, 11) Chrystus stanowi centrum i jest głównym celebransem liturgii, przez którą czci Ojca w niebie."
        },
        {
          "type": "paragraph",
          "number": 663,
          "content": "Chrystus zasiada już po prawicy Ojca. \"Przez prawicę Ojca rozumiemy chwałę i cześć Bóstwa, gdzie Ten, który istniał jako Syn Boży przed wszystkimi wiekami, jako Bóg i współistotny Ojcu, zasiadł cieleśnie po Wcieleniu i uwielbieniu Jego ciała\"."
        },
        {
          "type": "paragraph",
          "number": 664,
          "content": "Zasiadanie po prawicy Ojca oznacza zapoczątkowanie Królestwa Mesjasza, wypełnienie wizji proroka Daniela dotyczącej Syna Człowieczego: \"Powierzono Mu panowanie, chwałę i władzę królewską, a służyły Mu wszystkie narody, ludy i języki. Panowanie Jego jest wiecznym panowaniem, które nie przeminie, a Jego Królestwo nie ulegnie zagładzie\" (Dn 7, 14). Od tej chwili Apostołowie stali się świadkami \"Królestwa, któremu nie będzie końca\"."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 665,
          "content": "Wniebowstąpienie Chrystusa określa ostateczne wejście człowieczeństwa Jezusa do niebieskiego panowania Boga, skąd kiedyś powróci, które jednak obecnie zakrywa Go przed wzrokiem ludzi"
        },
        {
          "type": "paragraph",
          "number": 666,
          "content": "Jezus Chrystus, Głowa Kościoła, poprzedza nas w chwalebnym Królestwie Ojca, abyśmy jako członki Jego Ciała żyli w nadziei, że pewnego dnia będziemy z Nim na wieki."
        },
        {
          "type": "paragraph",
          "number": 667,
          "content": "Jezus Chrystus, po wejściu raz na zawsze do sanktuarium niebieskiego, wstawia się nieustannie za nami jako Pośrednik, który zapewnia nam nieustannie wylanie Ducha Świętego."
        },
        {
          "type": "article",
          "content": "Artykuł siódmy\n\n\"STAMTĄD PRZYJDZIE SĄDZIĆ\nŻYWYCH I UMARŁYCH\""
        },
        {
          "type": "label",
          "content": "I. Powróci w chwale"
        },
        {
          "type": "label",
          "content": "Chrystus króluje już przez Kościół"
        },
        {
          "type": "paragraph",
          "number": 668,
          "content": "\"Po to bowiem Chrystus umarł i powrócił do życia, by zapanować tak nad umarłymi, jak nad żywymi\" (Rz 14, 9). Wniebowstąpienie Chrystusa oznacza Jego uczestnictwo, razem z człowieczeństwem, w mocy i władzy samego Boga. Jezus Chrystus jest Panem i dlatego posiada wszelką władzę w niebie i na ziemi. Jest On \"ponad wszelką Zwierzchnością i Władzą, i Mocą, i Panowaniem\", ponieważ Ojciec \"wszystko poddał pod Jego stopy\" (Ef 1, 20-22). Chrystus jest Panem wszechświata i historii. W Nim historia człowieka, a nawet całe stworzenie osiąga swoją \"rekapitulację\", Swoje transcendentne wypełnienie."
        },
        {
          "type": "paragraph",
          "number": 669,
          "content": "Chrystus jako Pan jest także Głową Kościoła, który jest Jego Ciałem. Wyniesiony do nieba i uwielbiony, po wypełnieniu w ten sposób do końca swojego posłania, pozostaje On na ziemi w swoim Kościele. Odkupienie jest źródłem władzy, którą Chrystus w mocy Ducha Świętego posiada nad Kościołem. \"Kościół, czyli Królestwo Chrystusowe, już teraz obecne w tajemnicy\", \"stanowi zalążek oraz zaczątek tego Królestwa na ziemi\"."
        },
        {
          "type": "paragraph",
          "number": 670,
          "content": "Od Wniebowstąpienia zamysł Boży wchodzi w swoje spełnienie. Jesteśmy już w \"ostatniej godzinie\" (1 J 2, 18). \"Już przyszedł zatem do nas kres wieków, już ustanowione zostało nieodwołalnie odnowienie świata i w pewien rzeczywisty sposób już w doczesności jest ono antycypowane: albowiem Kościół już na ziemi naznaczony jest prawdziwą, choć niedoskonałą jeszcze świętością\". Królestwo Chrystusa ukazuje już swoją obecność przez cudowne znaki, które towarzyszą głoszeniu go przez Kościół."
        },
        {
          "type": "label",
          "content": "...w oczekiwaniu aż wszystko zostanie Mu poddane"
        },
        {
          "type": "paragraph",
          "number": 671,
          "content": "Królestwo Chrystusa, obecne już w Jego Kościele, nie jest jeszcze całkowicie wypełnione \"z wielką mocą i chwałą\" (Łk 21, 27) przez przyjście Króla na ziemię. W Królestwo to uderzają jeszcze złe moce, nawet jeśli zostały one zwyciężone u podstaw przez Paschę Chrystusa; do chwili, gdy wszystko zostanie Mu poddane. \"Dopóki jednak nie powstaną nowe niebiosa i nowa ziemia, w których sprawiedliwość mieszka, Kościół pielgrzymujący, w swoich sakramentach i instytucjach, które należą do obecnego wieku, posiada postać tego przemijającego świata i żyje pośród stworzeń, które wzdychają dotąd w bólach porodu i oczekują objawienia synów Bożych\". Dlatego chrześcijanie modlą się, szczególnie podczas Eucharystii, by przyspieszyć powrót Chrystusa, mówiąc do Niego: \"Przyjdź, Panie!\""
        },
        {
          "type": "paragraph",
          "number": 672,
          "content": "Chrystus powiedział przed swoim Wniebowstąpieniem, że nie nadeszła jeszcze godzina chwalebnego ustanowienia Królestwa mesjańskiego oczekiwanego przez Izraela, które według proroków miało przynieść wszystkim ludziom ostateczny porządek sprawiedliwości, miłości i pokoju. Czas obecny jest według Chrystusa czasem Ducha i świadectwa, ale jest to także czas naznaczony jeszcze \"utrapieniami\" (1 Kor 7, 26) oraz doświadczaniem zła które nie oszczędza Kościoła i zapoczątkowuje walkę ostatnich dni. Jest to czas oczekiwania i czuwania"
        },
        {
          "type": "label",
          "content": "Chwalebne przyjście Chrystusa - nadzieja Izraela"
        },
        {
          "type": "paragraph",
          "number": 673,
          "content": "Od Wniebowstąpienia przyjście Chrystusa w chwale jest bliskie, nawet jeśli nie do nas należy \"znać czasy i chwile, które Ojciec ustalił swoją władzą\" (Dz 1, 7). Przyjście eschatologiczne może wypełnić się w każdej chwili nawet jeśli to przyjście i ostateczna próba, która je poprzedzi, są jeszcze \"zatrzymane\""
        },
        {
          "type": "paragraph",
          "number": 674,
          "content": "Przyjście Mesjasza w chwale jest zatrzymane w każdej chwili historii do momentu uznania Go przez \"całego Izraela\" (Rz 11, 26; Mt 23, 39), którego część została dotknięta \"zatwardziałością\" (Rz 11, 25) w \"niewierze\" (Rz 11, 20) w Jezusa. Św. Piotr mówi do Żydów w Jerozolimie po Pięćdziesiątnicy: \"Pokutujcie więc i nawróćcie się, aby grzechy wasze zostały zgładzone, aby nadeszły od Pana dni ochłody, aby też posłał wam zapowiedzianego Mesjasza, Jezusa, którego niebo musi zatrzymać aż do czasu odnowienia wszystkich rzeczy, co od wieków przepowiedział Bóg przez usta swoich świętych proroków\" (Dz 3, 19-21). Św. Paweł kontynuuje za nim: \"Jeżeli ich odrzucenie przyniosło światu pojednanie, to czymże będzie ich przyjęcie, jeżeli nie powstaniem ze śmierci do życia?\" (Rz 11, 15). Wejście \"całości\" Izraela (Rz 11, 12) do zbawienia mesjańskiego, w ślad za wejściem \"pełni pogan\" (Rz 11, 25), pozwoli Ludowi Bożemu zrealizować \"miarę wielkości według Pełni Chrystusa\" (Ef 4, 13), gdy Bóg będzie \"wszystkim we wszystkich\" (1 Kor 15, 28)."
        },
        {
          "type": "label",
          "content": "Ostatnia próba Kościoła"
        },
        {
          "type": "paragraph",
          "number": 675,
          "content": "Przed przyjściem Chrystusa Kościół ma przejść przez końcową próbę, która zachwieje wiarą wielu wierzących. Prześladowanie, które towarzyszy jego pielgrzymce przez ziemię, odsłoni \"tajemnicę bezbożności\" pod postacią oszukańczej religii, dającej ludziom pozorne rozwiązanie ich problemów za cenę odstępstwa od prawdy. Największym oszustwem religijnym jest oszustwo Antychrysta, czyli oszustwo pseudomesjanizmu, w którym człowiek uwielbia samego siebie zamiast Boga i Jego Mesjasza, który przyszedł w ciele."
        },
        {
          "type": "paragraph",
          "number": 676,
          "content": "To oszustwo Antychrysta ukazuje się w świecie za każdym razem, gdy dąży się do wypełnienia w historii nadziei mesjańskiej, która może zrealizować się wyłącznie poza historią przez sąd eschatologiczny. Kościół odrzucił to zafałszowanie Królestwa, nawet w formie złagodzonej, które pojawiło się pod nazwą millenaryzmu, przede wszystkim zaś w formie politycznej świeckiego mesjanizmu, \"wewnętrznie perwersyjnego\"."
        },
        {
          "type": "paragraph",
          "number": 677,
          "content": "Kościół wejdzie do Królestwa jedynie przez tę ostateczną Paschę, w której podąży za swoim Panem w Jego Śmierci i Jego Zmartwychwstaniu. Królestwo wypełni się więc nie przez historyczny triumf Kościoła zgodnie ze stopniowym rozwojem, lecz przez zwycięstwo Boga nad końcowym rozpętaniem się zła, które sprawi, że z nieba zstąpi Jego Oblubienica. Triumf Boga nad buntem zła przyjmie formę Sądu Ostatecznego po ostatnim wstrząsie kosmicznym tego świata, który przemija."
        },
        {
          "type": "label",
          "content": "II. Aby sądzić żywych i umarłych"
        },
        {
          "type": "paragraph",
          "number": 678,
          "content": "W ślad za prorokami i Janem Chrzcicielem Jezus zapowiedział w swoim przepowiadaniu sąd, który nastąpi w dniu ostatecznym. Zostanie wtedy ujawnione postępowanie każdego człowieka i wyjdą na jaw tajemnice serc. Nastąpi wtedy potępienie zawinionej niewiary, która lekceważyła łaskę ofiarowaną przez Boga. Postawa wobec bliźniego objawi przyjęcie lub odrzucenie łaski i miłości Bożej. Jezus powie w dniu ostatecznym: \"Wszystko, co uczyniliście jednemu z tych braci moich najmniejszych, Mnieście uczynili\" (Mt 25, 40)."
        },
        {
          "type": "paragraph",
          "number": 679,
          "content": "Chrystus jest Panem życia wiecznego. Do Niego jako do Odkupiciela świata należy pełne prawo ostatecznego osądzenia czynów i serc ludzi. \"Nabył\" On to prawo przez swój Krzyż. W taki sposób Ojciec \"cały sąd przekazał Synowi\" (J 5, 22). Syn jednak nie przyszedł, by sądzić, ale by zbawi i dać życie, które jest w Nim. Przez odrzucenie łaski w tym życiu każdy osądza już samego siebie, otrzymuje według swoich uczynków i może nawet potępić się na wieczność, odrzucając Ducha miłości."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 680,
          "content": "Chrystus Pan króluje już przez Kościół, ale jeszcze nie wszystkie rzeczy tego świata są Mu poddane. Triumf Królestwa Chrystusa nie nastąpi bez ostatniego ataku mocy zła."
        },
        {
          "type": "paragraph",
          "number": 681,
          "content": "W dniu sądu na końcu świata Chrystus przyjdzie w chwale, aby doprowadzić do ostatecznego triumfu dobra nad złem, które w historii, jak pszenica i kąkol, rosły razem."
        },
        {
          "type": "paragraph",
          "number": 682,
          "content": "Przychodząc na końcu czasów sądzić żywych i umarłych, chwalebny Chrystus objawi ukryte zamiary serc i odda każdemu człowiekowi w zależności od jego uczynków oraz jego przyjęcia lub odrzucenia laski."
        }
      ]
    },
    {
      "name": "Rozdział trzeci",
      "index": 8,
      "startNum": 683,
      "endNum": 1065,
      "sectionBelonged": "drugi",
      "elements": [
        {
          "type": "article",
          "content": "Rozdział trzeci\n\nWIERZĘ W DUCHA ŚWIĘTEGO"
        },
        {
          "type": "paragraph",
          "number": 683,
          "content": "\"Nikt... nie może powiedzieć bez pomocy Ducha Świętego: <<Panem jest Jezus>>\" (1 Kor 12, 3). \"Bóg wysłał do serc naszych Ducha Syna swego, który woła: Abba, Ojcze!\" (Ga 4, 6). Poznanie wiary jest możliwe tylko w Duchu Świętym. Aby pozostawać w jedności z Chrystusem, trzeba najpierw zostać poruszonym przez Ducha Świętego. To On wychodzi naprzeciw nas i wzbudza w nas wiarę. Mocą naszego chrztu, pierwszego sakramentu wiary, życie, które ma swoje źródło w Ojcu i zostaje nam ofiarowane w Synu, jest nam udzielane wewnętrznie i osobowo przez Ducha Świętego w Kościele:"
        },
        {
          "type": "comment",
          "content": "Chrzest udziela nam łaski nowego narodzenia w Bogu Ojcu, za pośrednictwem Jego Syna w Duchu Świętym. Ci bowiem, którzy noszą Ducha Bożego, są prowadzeni do Słowa, to znaczy do Syna; Syn przedstawia ich jednak Ojcu, a Ojciec udziela im niezniszczalności. Bez Ducha nie można więc widzieć Ojca, a bez Syna nikt nie może zbliżyć się do Ojca, ponieważ Syn jest poznaniem Ojca, a poznanie Syna Bożego dokonuje się przez Ducha Świętego."
        },
        {
          "type": "paragraph",
          "number": 684,
          "content": "Duch Święty przez swoją łaskę pierwszy wzbudza naszą wiarę i udziela nowego życia, które polega na tym, abyśmy znali \"jedynego prawdziwego Boga oraz Tego, którego posłał, Jezusa Chrystusa\" (J 17, 3). Jest On jednak ostatni w objawieniu Osób Trójcy Świętej. Św. Grzegorz z Nazjanzu, \"Teolog\", wyjaśnia ten rozwój pedagogią Boskiego \"zstępowania\":"
        },
        {
          "type": "comment",
          "content": "Stary Testament głosił wyraźnie Ojca, Syna zaś bardzo niejasno. Nowy objawił Syna i pozwolił dostrzec Bóstwo Ducha. Teraz Duch mieszka pośród nas i udziela nam jaśniejszego widzenia samego siebie. Nie było bowiem rzeczą roztropną głosić otwarcie Syna, gdy nie uznawano jeszcze Bóstwa Ojca, i dodawać Ducha Świętego jako nowy ciężar, jeśli można użyć nieco śmiałego wyrażenia, kiedy jeszcze Bóstwo Syna nie było uznane... Jedynie na drodze postępu i przechodzenia \"od chwały do chwały\" światło Trójcy Świętej zajaśnieje w pełniejszym blasku."
        },
        {
          "type": "paragraph",
          "number": 685,
          "content": "Wierzyć w Ducha Świętego oznacza wyznawać, że Duch Święty jest jedną z Osób Trójcy Świętej, współistotny Ojcu i Synowi i \"z Ojcem i Synem wspólnie odbiera uwielbienie i chwałę\". Dlatego zagadnienie Boskiej tajemnicy Ducha Świętego znalazło się już w \"teologii\" trynitarnej. Tutaj będzie chodziło o miejsce Ducha Świętego w \"ekonomii\" Bożej."
        },
        {
          "type": "paragraph",
          "number": 686,
          "content": "Duch Święty działa z Ojcem i Synem od początku aż do wypełnienia zamysłu naszego zbawienia. Dopiero jednak w \"czasach ostatecznych\", zapoczątkowanych odkupieńczym Wcieleniem Syna, zostaje On objawiony i udzielony, uznany i przyjęty jako Osoba. Wtedy Boski zamysł, zrealizowany w Chrystusie, \"Pierworodnym\" i Głowie nowego stworzenia, będzie mógł urzeczywistnić się w ludzkości przez wylanie Ducha Świętego jako Kościół, komunia świętych, odpuszczenie grzechów, zmartwychwstanie ciała, życie wieczne."
        },
        {
          "type": "article",
          "content": "Artykuł ósmy\n\n\"WIERZĘ W DUCHA ŚWIĘTEGO\""
        },
        {
          "type": "paragraph",
          "number": 687,
          "content": "\"Tego, co Boskie, nie zna nikt, tylko Duch Boży\" (1 Kor 2, 11). Teraz Jego Duch jest Tym, który objawia Boga, pozwala nam poznać Chrystusa, Słowo Boga, Jego żywe Słowo, ale nie wypowiada samego siebie. Ten, który \"mówił przez proroków\", pozwala nam usłyszeć Słowo Ojca. Jego samego jednak nie słyszymy. Poznajemy Go, gdy objawia nam Słowo i czyni nas zdolnymi do przyjęcia Go w wierze. Duch Prawdy, który \"odsłania\" nam Chrystusa, nie mówi \"od siebie\" (J 16, 13). Takie prawdziwie Boskie wyniszczenie wyjaśnia, dlaczego Go \"świat przyjąć nie może, ponieważ Go nie widzi ani nie zna\" (J 14,17), podczas gdy znają Go wierzący w Chrystusa, ponieważ w nich przebywa."
        },
        {
          "type": "paragraph",
          "number": 688,
          "content": "Kościół, wspólnota żyjąca w wierze Apostołów, który tę wiarę przekazuje, jest miejscem naszego poznania Ducha Świętego:\n- w Pismach, które On natchnął;\n- w Tradycji, której zawsze aktualnymi świadkami są Ojcowie Kościoła;\n- w Nauczycielskim Urzędzie Kościoła, któremu On asystuje;\n- w liturgii sakramentalnej, w której przez jej słowa i symbole Duch Święty prowadzi nas do komunii z Chrystusem;\n- w modlitwie, w której wstawia się za nami;\n- w charyzmatach i urzędach, które budują Kościół;\n- w znakach życia apostolskiego i misyjnego;\n- w świadectwie świętych, w którym ukazuje swoją świętość i kontynuuje dzieło zbawienia."
        },
        {
          "type": "label",
          "content": "I. Wspólne posłanie Syna i Ducha Świętego"
        },
        {
          "type": "paragraph",
          "number": 689,
          "content": "Ten, którego Ojciec posłał do naszych serc, Duch Jego Syna, jest rzeczywiście Bogiem. Współistotny Ojcu i Synowi, zarówno w wewnętrznym życiu Trójcy, jak i w Jej darze miłości dla świata, jest od Nich nierozdzielny. Adorując jednak Trójcę Świętą, ożywiającą, współistotną i niepodzielną, wiara Kościoła wyznaje także odrębność Osób. Gdy Ojciec posyła swoje Słowo, posyła zawsze swoje Tchnienie: jest to wspólne posłanie, w którym Syn i Duch Święty są odrębni, ale nierozdzielni. Oczywiście, Chrystus jest Tym, który ukazuje się, On, Obraz widzialny Boga niewidzialnego, ale objawia Go Duch Święty."
        },
        {
          "type": "paragraph",
          "number": 690,
          "content": "Jezus jest Chrystusem, \"namaszczonym\", ponieważ Duch Święty jest Jego namaszczeniem i wszystko, co dokonuje się od chwili Wcielenia, wypływa z tej pełni. Gdy Chrystus zostaje uwielbiony, może tym, którzy w Niego wierzą, posłać od Ojca Ducha Świętego: przekazuje im swoją chwałę, czyli Ducha Świętego, który Go otacza chwałą. Wspólne posłanie będzie odtąd realizowane wobec przybranych synów Ojca w Ciele Jego Syna: posłanie Ducha przybrania za synów będzie ich jednoczyć z Chrystusem i ożywiać ich w Nim:"
        },
        {
          "type": "comment",
          "content": "Pojęcie namaszczenia wskazuje... że nie istnieje żaden dystans między Synem i Duchem. Jak bowiem między powierzchnią ciała a namaszczeniem olejem ani rozum, ani odczuwanie nie znają żadnego pośrednika, tak samo istnieje bezpośredni kontakt Syna z Duchem; każdy, kto przez wiarę pragnie nawiązać kontakt z Synem, musi najpierw zostać namaszczony olejem. Nie ma bowiem w nim takiej części, która byłaby pozbawiona Ducha Świętego. Dlatego wyznanie, że Syn jest Panem, dokonuje się w Duchu Świętym u tych, którzy przyjmują Jego panowanie, bo Duch ze wszystkich stron wychodzi naprzeciw tych, którzy zbliżają się do Niego przez wiarę."
        },
        {
          "type": "label",
          "content": "II. Imię, określenia i symbole Ducha Świętego"
        },
        {
          "type": "label",
          "content": "Imię własne Ducha Świętego"
        },
        {
          "type": "paragraph",
          "number": 691,
          "content": "\"Duch Święty\" jest imieniem własnym Tego, którego wielbimy i któremu oddajemy chwałę wraz z Ojcem i Synem. Kościół otrzymał Go od Pana i wyznaje Go w czasie chrztu swoich nowych dzieci."
        },
        {
          "type": "comment",
          "content": "Pojęcie \"Duch\" jest tłumaczeniem hebrajskiego słowa Ruah, które przede wszystkim oznacza tchnienie, powietrze, wiatr. Jezus posługuje się obrazem wiatru, aby zasugerować Nikodemowi transcendentną nowość Tego, który jest w sposób osobowy Tchnieniem Boga, Duchem Bożym. Z drugiej strony, Duch i Święty to przymioty Boże wspólne Trzem Osobom Boskim. Łącząc jednak te dwa pojęcia, Pismo święte, liturgia i język teologiczny określają niewymowną Osobę Ducha Świętego, unikając możliwej dwuznaczności z innym sposobem posługiwania się pojęciami \"duch\" i \"święty\"."
        },
        {
          "type": "label",
          "content": "Określenia Ducha Świętego"
        },
        {
          "type": "paragraph",
          "number": 692,
          "content": "Gdy Jezus zapowiada i obiecuje Ducha Świętego, nazywa Go \"Parakletem\", co dosłownie oznacza: \"Ten, który jest wzywany przy czymś\" ad-vocatus (J 14, 16. 26; 15, 26; 16, 7). \"Paraklet\" tłumaczy się zazwyczaj jako \"Pocieszyciel\"; Jezus jest pierwszym Pocieszycielem. Sam Pan nazywa Ducha Świętego \"Duchem Prawdy\" (J 16,13)."
        },
        {
          "type": "paragraph",
          "number": 693,
          "content": "Poza imieniem własnym, które jest najczęściej używane w Dziejach Apostolskich i Listach, u św. Pawła znajdują się określenia: Duch obietnicy (Ga 3, 14; Ef 1, 13), Duch przybrania za synów (Rz 8, 15; Ga 4, 6), Duch Chrystusa (Rz 8, 11), Duch Pana (2 Kor 3, 17), Duch Boży (Rz 8, 9. 14; 15, 19; 1 Kor 6, 11; 7, 40); u św. Piotra znajduje się określenie: Duch chwały (1 P 4,14)."
        },
        {
          "type": "label",
          "content": "Symbole Ducha Świętego"
        },
        {
          "type": "paragraph",
          "number": 694,
          "content": "Woda. Symbolika wody oznacza działanie Ducha Świętego w sakramencie chrztu, ponieważ po wezwaniu Ducha Świętego staje się ona skutecznym znakiem sakramentalnym nowego narodzenia; jak nasze pierwsze naturalne narodzenie dokonało się w wodzie, tak woda chrzcielna rzeczywiście oznacza nasze narodzenie do życia Bożego, które jest nam udzielane w Duchu Świętym. \"Ochrzczeni w jednym Duchu\" zostaliśmy również, napojeni jednym Duchem\" (1 Kor 12, 13): Duch jest więc także w sposób osobowy Wodą żywą, która wypływa z boku Chrystusa ukrzyżowanego jak ze swego źródła i która tryska w nas na życie wieczne."
        },
        {
          "type": "paragraph",
          "number": 695,
          "content": "Namaszczenie. Symbolika namaszczenia olejem także oznacza Ducha Świętego, a nawet staje się Jego synonimem. We wtajemniczeniu chrześcijańskim jest ono znakiem sakramentalnym bierzmowania, słusznie nazywanego w Kościołach wschodnich \"chryzmacją\". Chcąc jednak ująć w pełni całą wymowę tej symboliki, trzeba odwołać się do pierwszego namaszczenia dokonanego przez Ducha Świętego, którym było namaszczenie Jezusa. Chrystus (w języku hebrajskim \"Mesjasz\") oznacza \"namaszczony\" Duchem Bożym. \"Namaszczeni\" Pana byli już w Starym Przymierzu w sposób szczególny król Dawid. Jezus jest Namaszczonym Boga w sposób zupełnie wyjątkowy, ponieważ człowieczeństwo, które przyjmuje Syn, jest całkowicie \"namaszczone Duchem Świętym\". Jezus jest ustanowiony \"Chrystusem\" przez Ducha Świętego. Dziewica Maryja poczęła Chrystusa z Ducha Świętego, który przez anioła ogłasza Go jako Chrystusa podczas Jego narodzenia i który poleca Symeonowi iść do Świątyni, by zobaczył Mesjasza Pańskiego; On napełnia Chrystusa i Jego moc wychodzi z Chrystusa, gdy uzdrawia i leczy choroby. On wreszcie wskrzesza Jezusa z martwych. Jezus, ustanowiony w pełni, Chrystusem\" w Jego człowieczeństwie zwyciężającym śmierć, wylewa obficie Ducha Świętego, aby święci\", zjednoczeni z człowieczeństwem Syna Bożego, przyoblekli się w \"człowieka doskonałego\", który realizuje \"Pełnię Chrystusa\" (Ef 4, 13): \"całego Chrystusa\", według wyrażenia św. Augustyna."
        },
        {
          "type": "paragraph",
          "number": 696,
          "content": "Ogień. Podczas gdy woda oznaczała narodzenie i płodność życia udzielanego w Duchu Świętym, ogień symbolizuje przekształcającą energię dzieł Ducha Świętego. Prorok Eliasz, który \"powstał jak ogień, a słowo jego płonęło jak pochodnia\" (Syr 48,1), swoją modlitwą sprowadza ogień z nieba na ofiarę na górze Karmel; jest on figurą ognia Ducha Świętego, który przekształca wszystko, czego dotknie. Jan Chrzciciel, który pójdzie przed Panem w duchu i mocy Eliasza\" (Łk 1,17), zapowiada Chrystusa jako Tego, który \"chrzcić... będzie Duchem Świętym i ogniem\" (Łk 3, 16), tym Duchem, o którym Jezus powie: \"Przyszedłem rzucić ogień na ziemię, i jakże bardzo pragnę, żeby on już zapłonął\" (Łk 12, 49). W postaci języków \"jakby z ognia\" Duch Święty spoczywa na uczniach w poranek Pięćdziesiątnicy i napełnia ich sobą (Dz 2, 3-4). Tradycja duchowa zachowa tę symbolikę ognia jako jedną z najlepiej wyrażających działanie Ducha Świętego : \"Ducha nie gaście\" (1 Tes 5, 19)."
        },
        {
          "type": "paragraph",
          "number": 697,
          "content": "Obłok i światło. Te dwa symbole są nierozłączne w objawieniach Ducha Świętego. Począwszy od teofanii Starego Testamentu, obłok - raz ciemny, a raz świetlisty - objawia Boga żywego i zbawiającego, osłaniając transcendencję Jego chwały. Pojawia się, gdy Mojżesz wstępuje na górę Synaj, nad Namiotem Spotkania, podczas wędrówki przez pustynię i poświęcenia Świątyni Salomona. Figury te następnie zostają wypełnione przez Chrystusa w Duchu Świętym. Duch Święty zstępuje na Maryję Dziewicę i osłania Ją \"swoim cieniem\", by poczęła i urodziła Jezusa (Łk I, 35). To On zjawia się na Górze Przemienienia: \"zjawił się obłok i osłonił ich\" - Jezusa, Mojżesza, Eliasza, Piotra, Jakuba i Jana, a z obłoku odezwał się głos: <<To jest Syn mój, Wybrany, Jego słuchajcie!>>\" (Łk 9, 34-35). W końcu ten sam \"obłok zabrał\" Jezusa sprzed oczu uczniów w dniu Wniebowstąpienia (Dz 1, 9) i objawi Syna Człowieczego w chwale w dniu Jego Przyjścia."
        },
        {
          "type": "paragraph",
          "number": 698,
          "content": "Pieczęć jest symbolem bliskim symbolowi namaszczenia. \"Pieczęcią swą naznaczył Bóg\" (J 6 27) Chrystusa i w Nim Ojciec naznacza swą \"pieczęcią\" także nas (2 Kor 1, 22; Ef 1,13; 4, 30). Ponieważ obraz pieczęci (sphragis) wskazuje na niezatarte znamię namaszczenia Ducha Świętego w sakramentach chrztu, bierzmowania i kapłaństwa, został on wykorzystany w niektórych tradycjach teologicznych dla wyrażenia niezatartego \"charakteru\" wyciskanego przez te sakramenty, które nie mogą być powtórzone."
        },
        {
          "type": "paragraph",
          "number": 699,
          "content": "Ręka. Wkładając ręce, Jezus leczy chorych i błogosławi dzieci. Apostołowie będą czynić to samo w Jego imię, a ponadto właśnie przez włożenie rąk Apostołów jest udzielany Duch Święty. List do Hebrajczyków wymienia wkładanie rąk wśród \"fundamentalnych elementów\" swego nauczania. Ten znak wszechmogącego wylania Ducha Świętego zachował Kościół w epiklezach sakramentalnych."
        },
        {
          "type": "paragraph",
          "number": 700,
          "content": "Palec. Jezus \"palcem Bożym wyrzuca złe duchy\" (Łk 11, 20). Jeśli Prawo Boże zostało napisane na kamiennych tablicach \"palcem Bożym\" (Wj 31, 18), to \"list Chrystusa\" powierzony Apostołom jest napisany \"Duchem Boga żywego nie na kamiennych tablicach, lecz na żywych tablicach serc\" (2 Kor 3, 3). Hymn Veni Creator Spiritus wzywa Ducha Świętego jako digitus paternae dexterae - \"palec prawicy Ojca\"."
        },
        {
          "type": "paragraph",
          "number": 701,
          "content": "Gołębica. Na końcu potopu (którego symbolika odnosi się do chrztu) wypuszczona przez Noego gołębica powraca, niosąc w dziobie świeżą gałązkę z drzewa oliwnego na znak, że ziemia znowu nadaje się do zamieszkania. Gdy Chrystus wychodzi z wody po swoim chrzcie, zstępuje na Niego Duch Święty w postaci gołębicy i spoczywa na Nim. Duch Święty zstępuje do oczyszczonego serca ochrzczonych i w nim przebywa. W niektórych kościołach święte Postacie eucharystyczne są przechowywane w metalowym naczyniu w formie gołębicy (columbarium), zawieszonym nad ołtarzem. Symbol gołębicy na oznaczenie Ducha Świętego jest tradycyjny w ikonografii chrześcijańskiej."
        },
        {
          "type": "label",
          "content": "III. Duch i Słowo Boże w okresie obietnic"
        },
        {
          "type": "paragraph",
          "number": 702,
          "content": "Od początku aż do \"pełni czasu\" (Ga 4, 4) współne posłanie Słowa i Ducha Ojca pozostaje ukryte, ale wciąż się realizuje. Duch Boży przygotowuje czas Mesjasza i chociaż ani Duch, ani Słowo nie są jeszcze w pełni objawieni, są już obiecani, aby ich oczekiwano i przyjęto, gdy się objawią. Dlatego gdy Kościół czyta Stary Testament, zgłębia w nim to, co Duch Święty, \"który mówił przez proroków\", chce nam powiedzieć o Chrystusie."
        },
        {
          "type": "comment",
          "content": "Przez pojęcie \"prorocy\" wiara Kościoła rozumie tych wszystkich, których Duch Święty natchnął do żywego głoszenia i redagowania ksiąg świętych, zarówno Starego, jak Nowego Testamentu. Tradycja żydowska rozróżnia Prawo (pięć pierwszych ksiąg, czyli Pięcioksiąg), Proroków (księgi nazywane w tradycji chrześcijańskiej historycznymi i prorockimi) oraz Pisma (przede wszystkim księgi mądrościowe, a szczególnie Psalmy)."
        },
        {
          "type": "label",
          "content": "W stworzeniu"
        },
        {
          "type": "paragraph",
          "number": 703,
          "content": "Słowo Boga i Jego Tchnienie znajdują się u początku bytu i życia całego stworzenia"
        },
        {
          "type": "comment",
          "content": "Jest rzeczą właściwą, aby Duch Święty rządził stworzeniem, uświęcał je i ożywiał, ponieważ jest Bogiem współistotnym Ojcu i Synowi... Do Niego należy panowanie nad życiem, ponieważ będąc Bogiem, zachowuje stworzenie w Ojcu przez Syna"
        },
        {
          "type": "paragraph",
          "number": 704,
          "content": "\"W przypadku człowieka Bóg ukształtował go własnymi rękami (to znaczy przez Syna i Ducha Świętego)... i wycisnął na ukształtowanym ciele własną formę w taki sposób, by nawet to, co widzialne, miało Boski kształt\"."
        },
        {
          "type": "label",
          "content": "Duch obietnicy"
        },
        {
          "type": "paragraph",
          "number": 705,
          "content": "Człowiek, zdeformowany przez grzech i śmierć, pozostaje \"obrazem Bożym\", obrazem Syna, ale jest \"pozbawiony chwały Bożej\" (Rz 3, 23), pozbawiony \"podobieństwa\". Obietnica dana Abrahamowi zapoczątkowuje ekonomię zbawienia, na końcu której sam Syn przyjmie \"obraz\" i odnowi go w jego \"podobieństwie\" do Ojca, przywracając Mu chwałę, czyli \"Ducha Ożywiciela\"."
        },
        {
          "type": "paragraph",
          "number": 706,
          "content": "Wbrew wszelkiej ludzkiej nadziei Bóg obiecuje Abrahamowi potomstwo jako owoc wiary i mocy Ducha Świętego. W nim będą błogosławione wszystkie narody ziemi. Potomstwem tym będzie Chrystus, w którym wylanie Ducha Świętego sprawi, że \"rozproszone dzieci Boże zostaną zgromadzone w jedno\". Zobowiązując się przysięgą, Bóg przyrzeka już w darze swojego umiłowanego Syna i Ducha obietnicy... \"w oczekiwaniu na Odkupienie, które nas uczyni własnością Boga\" (Ef 1, 13-14)."
        },
        {
          "type": "label",
          "content": "W teofaniach i Prawie"
        },
        {
          "type": "paragraph",
          "number": 707,
          "content": "Teofanie (objawienia Boga) rozjaśniają drogę obietnicy, od patriarchów do Mojżesza i od Jozuego aż do wizji, które zapoczątkowują misję wielkich proroków. Tradycja chrześcijańska zawsze uważała, że w tych teofaniach pozwalało się widzieć i słyszeć Słowo Boże, równocześnie objawione i \"zacienione\" w obłoku Ducha Świętego."
        },
        {
          "type": "paragraph",
          "number": 708,
          "content": "Ta pedagogia Boża ukazuje się szczególnie w darze Prawa. Prawo zostało dane jako \"wychowawca\", aby prowadzić Lud do Chrystusa (Ga 3, 24). Jednak niemoc Prawa, aby zbawić człowieka pozbawionego \"podobieństwa\" Bożego, i rosnąca znajomość grzechu, jaką ono daje, budzą pragnienie Ducha Świętego. Świadczą o tym błagalne westchnienia Psalmów."
        },
        {
          "type": "label",
          "content": "W okresie Królestwa i na Wygnaniu"
        },
        {
          "type": "paragraph",
          "number": 709,
          "content": "Prawo, jako znak obietnicy i przymierza, miało rządzić sercami i instytucjami ludu narodzonego z wiary Abrahama. \"Jeśli pilnie słuchać będziecie głosu mego i strzec mojego przymierza, będziecie Mi królestwem kapłanów i ludem świętym\" (Wj 19, 5-6). Po panowaniu Dawida Izrael ulega pokusie, by stać się królestwem jak inne narody. Tymczasem Królestwo, które jest przedmiotem obietnicy danej Dawidowi, będzie dziełem Ducha Świętego; będzie ono należało do ubogich według Ducha."
        },
        {
          "type": "paragraph",
          "number": 710,
          "content": "Zapomnienie o Prawie i niewierność przymierzu prowadzą do śmierci. Przychodzi Wygnanie - pozorne przekreślenie obietnic, a w rzeczywistości tajemnicza wierność Boga Zbawiciela i początek obiecanego odnowienia, ale według Ducha. Było rzeczą konieczną, aby lud Boży przeszedł to oczyszczenie. Wygnanie przynosi już w zamyśle Bożym cień Krzyża, a Reszta ubogich, która powraca z Wygnania, jest jedną z najbardziej wyraźnych figur Kościoła."
        },
        {
          "type": "label",
          "content": "Oczekiwanie Mesjasza i Jego Ducha"
        },
        {
          "type": "paragraph",
          "number": 711,
          "content": "\"Oto Ja dokonuję rzeczy nowej\" (Iz 43, 19). Zarysowują się dwie linie profetyczne; jedna kieruje do oczekiwania Mesjasza, druga do głoszenia nowego Ducha, a zbiegają się one w niewielkiej Reszcie, w ludzie ubogich, który w nadziei oczekuje \"pociechy Izraela\" i \"wyzwolenia Jerozolimy\"."
        },
        {
          "type": "comment",
          "content": "Widzieliśmy wyżej, jak Jezus wypełnił proroctwa, które odnosiły się do Jego osoby. Tutaj ograniczymy się jedynie do tych proroctw, w których jest wyraźnie ukazana relacja między Mesjaszem i Jego Duchem."
        },
        {
          "type": "paragraph",
          "number": 712,
          "content": "Postać oczekiwanego Mesjasza zaczyna pojawiać się w \"Księdze Emmanuela\" (\"Tak powiedział Izajasz, ponieważ ujrzał chwałę\" Chrystusa: J 12, 41), szczególnie w Iz, -:"
        },
        {
          "type": "quote",
          "content": "Wyrośnie różdżka z pnia Jessego, \nwypuści się odrośl z jego korzeni.\nI spocznie na niej Duch Pański, \nduch mądrości i rozumu, duch rady i męstwa, \nduch wiedzy i bojaźni Pańskiej."
        },
        {
          "type": "paragraph",
          "number": 713,
          "content": "Postać Mesjasza zostanie objawiona przede wszystkim w Pieśniach Sługi. Pieśni te zapowiadają znaczenie męki Jezusa i wskazują sposób, w jaki wyleje On Ducha Świętego, aby ożywić wielu: nie od zewnątrz, ale przyjmując \"postać sługi\" (Flp 2, 7). Wziąwszy na siebie naszą śmierć, może nam udzielać swego Ducha życia."
        },
        {
          "type": "paragraph",
          "number": 714,
          "content": "Dlatego Chrystus rozpoczyna głoszenie Dobrej Nowiny, odnosząc do siebie następujący fragment proroctwa Izajasza (Łk 4,18-19) :"
        },
        {
          "type": "quote",
          "content": "Duch Pański spoczywa na Mnie, \nponieważ Mnie namaścił i posłał Mnie, \nabym ubogim niósł dobrą nowinę, \nbym opatrywał rany serc złamanych, \nwięźniom głosił wolność, a niewidomym przejrzenie;\nabym uciśnionych odsyłał wolnymi, abym obwoływał rok łaski od Pana."
        },
        {
          "type": "paragraph",
          "number": 715,
          "content": "Teksty prorockie dotyczące wprost zesłania Ducha Świętego są wyroczniami, przez które Bóg mówi do serca swego ludu językiem obietnicy, z akcentami \"miłości i wierności\"; ich wypełnienie ogłosi Piotr w poranek Pięćdziesiątnicy. Według tych obietnic, w \"czasach ostatecznych\" Duch Pana odnowi serca ludzi, wypisując w nich nowe prawo; On zgromadzi i pojedna rozproszone i podzielone narody; przekształci pierwsze stworzenie i Bóg zamieszka w nim razem z ludźmi w pokoju."
        },
        {
          "type": "paragraph",
          "number": 716,
          "content": "Lud \"ubogich\", pokorni i cisi, którzy pełni ufności powierzają się tajemniczym zamysłom Bożym i oczekują nie ludzkiej, ale mesjańskiej sprawiedliwości, jest wielkim dziełem ukrytego posłania Ducha Świętego, przygotowującego w czasie obietnic przyjście Chrystusa. Głębia ich serca, oczyszczonego i oświeconego przez Ducha Świętego, wyraża się w Psalmach. W tych ubogich Duch przygotowuje Panu \"lud doskonały\"."
        },
        {
          "type": "label",
          "content": "IV. Duch Chrystusa w pełni czasu"
        },
        {
          "type": "label",
          "content": "Jan - Poprzednik, Prorok i Chrzciciel"
        },
        {
          "type": "paragraph",
          "number": 717,
          "content": "\"Pojawił się człowiek posłany przez Boga - Jan mu było na imię\" (J 1, 6). Jan \"już w łonie matki napełniony będzie Duchem Świętym\" (Łk 1, 15. 41) przez samego Chrystusa, którego Dziewica Maryja poczęła z Ducha Świętego. \"Nawiedzenie\" Elżbiety przez Maryję stało się przyjściem Boga, który \"nawiedził lud swój\" (Łk 1, 68)."
        },
        {
          "type": "paragraph",
          "number": 718,
          "content": "Jan jest \"Eliaszem, który ma przyjść\" (Mt 17, 10-13): mieszka w nim ogień Ducha Świętego i nakazuje mu \"iść\" (jako \"poprzednikowi\") przed Panem, który przychodzi. W Janie Poprzedniku Duch Święty dopełnia \"przygotowania Panu ludu doskonałego\" (Łk 1,17)."
        },
        {
          "type": "paragraph",
          "number": 719,
          "content": "Jan jest \"więcej niż prorokiem\" (Łk 7, 26). Duch Święty wypełnia w nim swoje \"mówienie przez proroków\". Jan jest ostatni w szeregu proroków zapoczątkowanym przez Eliasza. Zapowiada bliskość pociechy Izraela, jest \"głosem\" Pocieszyciela, który przychodzi (J 1, 23). Dzięki Duchowi Prawdy \"przychodzi on na świadectwo, aby zaświadczyć o światłości\" (J 1, 7). Na oczach Jana Duch Święty wypełnia to, co było przedmiotem \"poszukiwania i badania proroków\", i to, co \"pragną (zobaczyć) aniołowie\" (1 P 1, 10-12): \"<<Ten, nad którym ujrzysz Ducha zstępującego i spoczywającego nad Nim, jest Tym, który chrzci Duchem Świętym>>. Ja to ujrzałem i daję świadectwo, że On jest Synem Bożym... <<Oto Baranek Boży>>\" (J 1, 33-36)."
        },
        {
          "type": "paragraph",
          "number": 720,
          "content": "Wreszcie przez Jana Chrzciciela Duch Święty zapoczątkowuje to, co spełni z Chrystusem i w Chrystusie: przywróci człowiekowi \"podobieństwo\" Boże. Chrzest Jana był chrztem pokuty; chrzest z wody i Ducha będzie nowym narodzeniem."
        },
        {
          "type": "label",
          "content": "\"Raduj się, pełna łaski\""
        },
        {
          "type": "paragraph",
          "number": 721,
          "content": "Maryja, Najświętsza Matka Boga, zawsze Dziewica, jest arcydziełem posłania Syna i Ducha Świętego w pełni czasu. Po raz pierwszy w zamyśle zbawienia, dzięki przygotowaniu przez Ducha Świętego, Ojciec znajduje Mieszkanie, w którym Jego Syn i Jego Duch mogą mieszkać wśród ludzi. W tym właśnie sensie Tradycja Kościoła często odczytywała w relacji do Maryi najpiękniejsze teksty mówiące o Mądrości : Maryja jest opiewana i przedstawiana w liturgii jako \"Stolica Mądrości\".\nW Maryi zostają zapoczątkowane \"wielkie sprawy Boże\", które Duch będzie wypełniał w Chrystusie i w Kościele:"
        },
        {
          "type": "paragraph",
          "number": 722,
          "content": "Duch Święty przygotował Maryję przez swoją łaskę. Było czymś odpowiednim, aby Matka Tego, w którym \"mieszka cała Pełnia: Bóstwo na sposób ciała\" (Kol 2, 9), była \"pełna łaski\". Tylko dzięki łasce została Ona poczęta bez grzechu pierworodnego jako najpokorniejsza ze stworzeń, najbardziej zdolna do przyjęcia niewymownego Daru Wszechmogącego. Słusznie więc anioł Gabriel pozdrawia Ją jako \"Córę Syjonu\": \"Raduj się\". Dziękczynienie, które Maryja kieruje do Ojca w Duchu Świętym w Magnficat, gdy nosi w sobie Syna Wiecznego, jest dziękczynieniem całego Ludu Bożego, a więc i Kościoła."
        },
        {
          "type": "paragraph",
          "number": 723,
          "content": "W Maryi Duch Święty wypełnia zamysł życzliwości Ojca. Za sprawą Ducha Świętego Maryja poczęła i zrodziła Syna Bożego. Jej dziewictwo staje się wyjątkową płodnością przez moc Ducha Świętego i przez wiarę."
        },
        {
          "type": "paragraph",
          "number": 724,
          "content": "W Maryi Duch Święty objawia Syna Ojca, który staje się Synem Dziewicy. Ona jest krzewem gorejącym ostatecznej teofanii; napełniona Duchem Świętym, pokazuje Słowo w uniżeniu Jego ciała i pozwala Go poznać ubogim i pierwocinom narodów."
        },
        {
          "type": "paragraph",
          "number": 725,
          "content": "Przez Maryję wreszcie Duch Święty zaczyna prowadzić do komunii z Chrystusem ludzi, \"w których Bóg upodobał sobie\". Pokorni są zawsze uprzywilejowani w przyjmowaniu Go: pasterze, mędrcy, Symeon i Anna, nowożeńcy z Kany i pierwsi uczniowie."
        },
        {
          "type": "paragraph",
          "number": 726,
          "content": "Na końcu tego posłania Ducha, Maryja staje się \"Niewiastą\", nową Ewą, \"Matką żyjących\", Matką \"całego Chrystusa\". Jako taka jest Ona obecna z Dwunastoma trwającymi \"jednomyślnie na modlitwie\" (Dz 1,14) na początku\" czasów ostatecznych\", które zapoczątkowuje Duch Święty w poranek Pięćdziesiątnicy wraz z ukazaniem się Kościoła."
        },
        {
          "type": "label",
          "content": "Chrystus Jezus"
        },
        {
          "type": "paragraph",
          "number": 727,
          "content": "Całe posłanie Syna i Ducha Świętego w pełni czasu jest zawarte w fakcie, że Syn od chwili Wcielenia jest namaszczony Duchem Ojca: Jezus jest Chrystusem, Mesjaszem."
        },
        {
          "type": "comment",
          "content": "W tym świetle należy czytać rozdział drugi Symbolu wiary. Całe dzieło Chrystusa jest wspólnym posłaniem Syna i Ducha Świętego. W tym miejscu zostanie omówione tylko to, co dotyczy obietnicy Ducha Świętego danej przez Jezusa i Jego daru udzielonego przez uwielbionego Pana."
        },
        {
          "type": "paragraph",
          "number": 728,
          "content": "Jezus nie objawia w pełni Ducha Świętego, dopóki sam nie zostanie uwielbiony przez swoją Śmierć i swoje Zmartwychwstanie. Powoli jednak wskazuje na Niego, nauczając tłumy, gdy objawia, że Jego Ciało będzie pokarmem na życie świata. Wskazuje Go Nikodemowi, Samarytance i uczestnikom Święta Namiotów. Swoim uczniom mówi otwarcie o Duchu Świętym w związku z modlitwą i świadectwem, które powinni dawać."
        },
        {
          "type": "paragraph",
          "number": 729,
          "content": "Dopiero wtedy, gdy nadeszła godzina, w której Jezus miał być uwielbiony, obiecuje On przyjście Ducha Świętego, ponieważ Jego Śmierć i Zmartwychwstanie będą wypełnieniem obietnicy danej ojcom. Duch Prawdy, inny Paraklet, zostanie dany przez Ojca na prośbę Jezusa; zostanie posłany przez Ojca w imię Jezusa; Jezus pośle Go od Ojca, ponieważ On wyszedł od Ojca. Duch Święty przyjdzie, poznamy Go, będzie z nami na zawsze, zamieszka z nami, nauczy nas wszystkiego i przypomni nam wszystko, co powiedział nam Chrystus, i zaświadczy o Nim. On doprowadzi nas do całej prawdy i uwielbi Chrystusa; przekona świat o grzechu, o sprawiedliwości i o sądzie."
        },
        {
          "type": "paragraph",
          "number": 730,
          "content": "Przychodzi w końcu godzina Jezusa. Jezus oddaje ducha w ręce Ojca w tej chwili, w której przez swoją Śmierć staje się zwycięzcą śmierci. Gdy więc powstaje \"z martwych dzięki chwale Ojca\" (Rz 6, 4), zaraz daje Ducha Świętego, \"tchnąc\" na uczniów. Od tej godziny posłanie Chrystusa i Ducha staje się posłaniem Kościoła: \"Jak Ojciec Mnie posłał, tak i Ja was posyłam\" (J 20, 21)."
        },
        {
          "type": "label",
          "content": "V. Duch i Kościół w czasach ostatecznych"
        },
        {
          "type": "label",
          "content": "Pięćdziesiątnica"
        },
        {
          "type": "paragraph",
          "number": 731,
          "content": "W dzień Pięćdziesiątnicy (po upływie siedmiu tygodni paschalnych) Pascha Chrystusa wypełnia się przez wylanie Ducha Świętego, który zostaje objawiony, dany i udzielony jako Osoba Boska: Chrystus, Pan, ze swojej Pełni wylewa obficie Ducha."
        },
        {
          "type": "paragraph",
          "number": 732,
          "content": "W tym dniu zostaje w pełni objawiona Trójca Święta. Od tego dnia zapowiedziane przez Chrystusa Królestwo zostaje otwarte dla tych, którzy w Niego wierzą; w pokorze ciała i w wierze uczestniczą oni już w komunii Trójcy Świętej. Przez swoje przyjście, które ciągle trwa, Duch Święty pozwala światu wejść w \"czasy ostateczne\", w czas Kościoła, Królestwo już odziedziczone, ale jeszcze nie spełnione:"
        },
        {
          "type": "comment",
          "content": "Widzieliśmy prawdziwe Światło, otrzymaliśmy Ducha niebieskiego, znaleźliśmy prawdziwą wiarę: wielbimy niepodzielną Trójcę, ponieważ nas zbawiła."
        },
        {
          "type": "label",
          "content": "Duch Święty - Dar Boży"
        },
        {
          "type": "paragraph",
          "number": 733,
          "content": "\"Bóg jest miłością\" (1 J 4, 8. 16) i miłość jest pierwszym darem, zawierającym wszystkie inne. Ta miłość \"rozlana jest w sercach naszych przez Ducha Świętego, który został nam dany\" (Rz 5, 5)."
        },
        {
          "type": "paragraph",
          "number": 734,
          "content": "Ponieważ umarliśmy lub przynajmniej zostaliśmy zranieni z powodu grzechu, dlatego pierwszym skutkiem daru miłości jest odpuszczenie naszych grzechów. Jedność w Duchu Świętym (2 Kor 13, 13) przywraca ochrzczonym w Kościele utracone przez grzech podobieństwo Boże."
        },
        {
          "type": "paragraph",
          "number": 735,
          "content": "Duch Święty udziela wówczas \"zadatku\", czyli \"pierwocin\" naszego dziedzictwa; jest nim samo życie Trójcy Świętej, zdolność miłowania, jak On nas umiłował\". Ta miłość (opisana w 1 Kor 13) jest zasadą nowego życia w Chrystusie, które stało się możliwe, ponieważ otrzymaliśmy \"Jego moc\" (Dz 1, 8), moc Ducha Świętego."
        },
        {
          "type": "paragraph",
          "number": 736,
          "content": "Dzięki tej mocy Ducha dzieci Boże mogą przynosić owoc. Ten, który zaszczepił nas na prawdziwym Krzewie winnym, sprawi, że będziemy przynosić owoc Ducha, którym jest: \"miłość, radość, pokój, cierpliwość, uprzejmość, dobroć, wierność, łagodność, opanowanie\" (Ga 5, 22-23). \"Duch jest naszym życiem\"; im bardziej wyrzekamy się siebie, tym bardziej \"stosujemy się do Ducha\" (Ga 5, 25):"
        },
        {
          "type": "comment",
          "content": "Jeśli jesteśmy w komunii z Duchem Świętym, to On daje nam powrót do raju, otwiera nam bramy nieba i czyni nas przybranymi dziećmi Bożymi. Dzięki Niemu możemy z ufnością nazywać Boga naszym Ojcem. On daje nam uczestnictwo w łasce Chrystusa i sprawia, że stajemy się synami światłości. On również jest zadatkiem przyszłej chwały."
        },
        {
          "type": "label",
          "content": "Duch Święty i Kościół"
        },
        {
          "type": "paragraph",
          "number": 737,
          "content": "Posłanie Chrystusa i Ducha Świętego wypełnia się w Kościele, Ciele Chrystusa i Świątyni Ducha Świętego. To wspólne posłanie włącza już idących za Chrystusem do Jego komunii z Ojcem w Duchu Świętym: Duch przygotowuje ludzi, uprzedza ich swoją łaską, aby pociągnąć ich do Chrystusa. On ukazuje im zmartwychwstałego Pana, przypomina im Jego słowa i otwiera ich umysły na zrozumienie Jego Śmierci i Jego Zmartwychwstania. Uobecnia im misterium Chrystusa, szczególnie w Eucharystii, aby pojednać ich z Bogiem i doprowadzić do komunii z Nim, aby przynosili \"obfity owoc\" (J 15, 5. 8. 16)."
        },
        {
          "type": "paragraph",
          "number": 738,
          "content": "W ten sposób posłanie Kościoła nie dodaje niczego do posłania Chrystusa i Ducha Świętego, ale jest jego sakramentem. Całą swoją istotą i we wszystkich swoich członkach Kościół jest posłany, aby głosić i świadczyć, aktualizować i upowszechniać misterium komunii Trójcy Świętej (będzie to treścią następnego artykułu):"
        },
        {
          "type": "comment",
          "content": "Wszyscy, którzy otrzymaliśmy jednego i tego samego Ducha, to znaczy Ducha Świętego, jesteśmy zespoleni między sobą i z Bogiem. Chociaż brani pojedynczo jesteśmy liczni, a Chrystus sprawia, że Duch Ojca i Jego Duch zamieszkuje w każdym z nas, to jednak ten jedyny i niepodzielny Duch prowadzi do jedności tych, którzy różnią się między sobą... i sprawia że wszyscy okazują się jedno w Nim. Jak moc świętego człowieczeństwa Chrystusa sprawia, że wszyscy, w których jest ona obecna, tworzą jedno ciało, myślę, że w ten sam sposób Duch Boży, który mieszka we wszystkich, jeden i niepodzielny, prowadzi wszystkich do duchowej jedności."
        },
        {
          "type": "paragraph",
          "number": 739,
          "content": "Ponieważ Duch Święty jest namaszczeniem Chrystusa, Chrystus - Głowa Ciała - rozlewa Go na swoje członki, aby je karmić, uzdrawiać, ustalać ich wzajemne funkcje, ożywiać, posyłać, by dawały świadectwo, włączać je do swojej ofiary składanej Ojcu i do swojego wstawiennictwa za cały świat. Przez sakramenty Kościoła Chrystus udziela członkom swego Ciała Ducha Świętego i Uświęciciela (to będzie przedmiotem części drugiej Katechizmu)."
        },
        {
          "type": "paragraph",
          "number": 740,
          "content": "\"Wielkie dzieła Boże\", ofiarowane wierzącym w sakramentach Kościoła, przynoszą swoje owoce w nowym życiu, w Chrystusie, według Ducha (to będzie przedmiotem części trzeciej Katechizmu)."
        },
        {
          "type": "paragraph",
          "number": 741,
          "content": "\"Duch przychodzi z pomocą naszej słabości. Gdy bowiem nie umiemy się modlić tak, jak trzeba, sam Duch przyczynia się za nami w błaganiach, których nie można wyrazić słowami\" (Rz 8, 26). Duch Święty, Sprawca dzieł Bożych, jest Nauczycielem modlitwy (to będzie przedmiotem części czwartej Katechizmu)."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 742,
          "content": "\"Na dowód tego, że jesteście synami, Bóg wysłał do serc naszych Ducha Syna swego, który woła: <<Abba, Ojcze!>>\" (Ga 4, 6)."
        },
        {
          "type": "paragraph",
          "number": 743,
          "content": "Od początku aż do wypełnienia czasu Bóg, posyłając swego Syna, posyła zawsze swego Ducha: Ich posłanie jest wspólne i nierozdzielne."
        },
        {
          "type": "paragraph",
          "number": 744,
          "content": "W pełni czasu Duch Święty wypełnia w Maryi wszystkie przygotowania na przyjście Chrystusa do Ludu Bożego. Przez działanie w Niej Ducha Świętego Ojciec daje światu Emmanuela, \"Boga z nami\" (Mt 1, 23)."
        },
        {
          "type": "paragraph",
          "number": 745,
          "content": "Syn Boży w czasie swego Wcielenia jest konsekrowany na Chrystusa (Mesjasza) przez namaszczenie Duchem Świętym."
        },
        {
          "type": "paragraph",
          "number": 746,
          "content": "Przez swoją Śmierć i swoje Zmartwychwstanie Jezus zostaje ustanowiony w chwale Panem i Chrystusem (Dz 2, 36). Ze swojej Pełni wylewa On Ducha Świętego na Apostołów i Kościół."
        },
        {
          "type": "paragraph",
          "number": 747,
          "content": "Duch Święty, którego Chrystus - Głowa Ciała - wylewa na swoje członki, buduje, ożywia i uświęca Kościół, będący sakramentem komunii Trójcy Świętej i ludzi."
        },
        {
          "type": "article",
          "content": "Artykuł dziewiąty\n\n\"WIERZĘ W ŚWIĘTY KOŚCIÓŁ POWSZECHNY\""
        },
        {
          "type": "paragraph",
          "number": 748,
          "content": "\"Chrystus jest światłem narodów; obecny Święty Sobór, zgromadzony w Duchu Świętym, gorąco pragnie oświecić wszystkich ludzi Jego jasnością promieniującą na obliczu Kościoła, głosząc Ewangelię wszelkiemu stworzeniu\". Tymi słowami rozpoczyna się Konstytucja dogmatyczna o Kościele Soboru Watykańskiego II. Sobór wskazuje w ten sposób, że artykuł wiary o Kościele całkowicie zależy od artykułów dotyczących Jezusa Chrystusa. Kościół nie ma innego światła niż światło Chrystusa. Według obrazu drogiego Ojcom Kościoła jest on podobny do księżyca, którego całe światło jest odbiciem światła słońca."
        },
        {
          "type": "paragraph",
          "number": 749,
          "content": "Artykuł o Kościele zależy także całkowicie od artykułu o Duchu Świętym, który go poprzedza. \"W pierwszym więc Duch Święty ukazuje się jako absolutne źródło wszelkiej świętości; w drugim Boski Duch ukazuje się jako bijące źródło świętości Kościoła\". Według określenia Ojców Kościoła, Kościół jest miejscem, \"gdzie zakwita Duch\""
        },
        {
          "type": "paragraph",
          "number": 750,
          "content": "Wiara, że Kościół jest \"święty\" i \"powszechny\" (\"katolicki\") oraz że jest \"jeden\" i \"apostolski\" (jak dodaje Symbol Nicejsko-Konstantynopolitański), jest nieodłączna od wiary w Boga Ojca, Syna i Ducha Świętego. W Symbolu Apostolskim wyznajemy wiarę w święty Kościół (Credo... Ecclesiam), ale składnia łacińska używa tu innej formy niż w artykule odnoszącym się do wiary w Boga (Credo in Deum), by nie mieszać Boga i Jego dzieł, lecz by wyraźnie przypisać dobroci Bożej wszystkie dary, jakich udzielił swojemu Kościołowi."
        },
        {
          "type": "article",
          "content": "Paragraf pierwszy\n\nKOŚCIÓŁ W ZAMYŚLE BOŻYM"
        },
        {
          "type": "label",
          "content": "I. Nazwy i obrazy Kościoła"
        },
        {
          "type": "paragraph",
          "number": 751,
          "content": "Słowo \"Kościół\" (ekklesia, z greckiego ek-kalein - \"wołać poza\") oznacza \"zwołanie\". Określa ono zgromadzenie ludu, na ogół o charakterze religijnym. Jest to pojęcie często używane w Starym Testamencie w języku greckim w odniesieniu do zgromadzenia ludu wybranego przed Bogiem, przede wszystkim zgromadzenia pod górą Synaj, gdzie Izrael otrzymał Prawo i został ustanowiony przez Boga Jego świętym ludem. pierwsza wspólnota tych, którzy uwierzyli w Chrystusa, określając się jako \"Kościół\", uznaje się za spadkobierczynię tamtego zgromadzenia. W niej Bóg \"zwołuje\" swój lud ze wszystkich krańców ziemi. Pojęcie Kyriake, od którego pochodzą Church, Kirche, znaczy: \"ta, która należ do Pana\"."
        },
        {
          "type": "paragraph",
          "number": 752,
          "content": "W języku chrześcijańskim pojęcie \"Kościół\" oznacza zgromadzenie liturgiczne, a także wspólnotę lokalną lub całą powszechną wspólnotę wierzących. Te trzy znaczenia są zresztą nierozłączne. \"Kościół\" jest ludem, który Bóg gromadzi na całym świecie. Istnieje on we wspólnotach lokalnych i urzeczywistnia się jako zgromadzenie liturgiczne, przede wszystkim eucharystyczne. Kościół żyje Słowem i Ciałem Chrystusa, sam stając się w ten sposób Jego Ciałem."
        },
        {
          "type": "label",
          "content": "Symbole Kościoła"
        },
        {
          "type": "paragraph",
          "number": 753,
          "content": "W Piśmie świętym znajdujemy bardzo liczne obrazy i figury powiązane między sobą; za ich pośrednictwem Objawienie mówi o niezgłębionej tajemnicy Kościoła. Obrazy wzięte ze Starego Testamentu są różnymi wariantami pod stawowej idei, jaką jest idea \"Ludu Bożego\". W Nowym Testamencie wszystkie te obrazy nabierają nowego znaczenia przez fakt, że Chrystus staje się \"Głową\" tego Ludu, który jest więc Jego Ciałem. Pierwsze miejsce zajmują obrazy \"wzięte z życia pasterskiego, z rolnictwa, z budownictwa, także z życia rodzinnego i zaślubin\"."
        },
        {
          "type": "paragraph",
          "number": 754,
          "content": "\"Kościół jest owczarnią, której jedyną i konieczną bramą jest Chrystus Jest trzodą, której sam Bóg zapowiedział, że będzie jej pasterzem, i której owce, chociaż rządzone przez pasterzy - ludzi, są jednak nieustannie prowadzone i karmione przez samego Chrystusa, Dobrego Pasterza i Księcia pasterzy, który oddał swoje życie za owce."
        },
        {
          "type": "paragraph",
          "number": 755,
          "content": "Kościół jest polem uprawnym lub <<rolą Bożą>> (1 Kor 3, 9). Na tej roli rośnie stare drzewo oliwne, którego świętym korzeniem byli patriarchowie i na którym to drzewie dokonało się i dokona pojednanie Żydów i pogan. Rola ta jest uprawiana przez niebieskiego Rolnika jako winnica wybrana. prawdziwym Krzewem winnym jest Chrystus, udzielający życia i wzrostu latoroślom, którymi my jesteśmy; za pośrednictwem Kościoła trwamy w Nim, i bez Niego nic nie możemy uczynić."
        },
        {
          "type": "paragraph",
          "number": 756,
          "content": "Bardzo często Kościół jest nazywany <<Bożą budowlą>> (1 Kor 3, 9). Pan porównał siebie samego do kamienia odrzuconego przez budujących, który jednak stał się kamieniem węgielnym. Na tym fundamencie Apostołowie zbudowali Kościół; od tego fundamentu wziął on trwałość i spoistość. Ta budowla jest ozdabiana różnymi określeniami: <<jest domem Boga>>, w którym mieszka Jego rodzina; jest mieszkaniem Boga w Duchu; <<przybytkiem Boga z ludźmi>> (Ap 21, 3), a przede wszystkim świętą świątynią, która ukazywana jako sanktuarium zbudowane z kamieni, jest czczona przez świętych Ojców, a w liturgii jest słusznie upodobniona do Miasta świętego, nowego Jeruzalem. W tę świątynię, niby żywe kamienie, jesteśmy wbudowani tu na ziemi. Jan Ewangelista kontempluje to Miasto Święte, przy odnowieniu świata <<zstępujące z nieba od Boga, przystrojone jak oblubienica zdobna w klejnoty dla swego męża>> (Ap 21,1-2)."
        },
        {
          "type": "paragraph",
          "number": 757,
          "content": "Kościół, nazywany także <<górnym Jeruzalem>> i <<naszą matką>> (Ga 4, 26), jest przedstawiany jako niepokalana oblubienica niepokalanego Baranka, którą Chrystus <<umiłował... i wydał za nią samego siebie, aby ją uświęcić>> (Ef 5, 25-26), którą złączył ze sobą węzłem nierozerwalnym i nieustannie ją <<żywi i pielęgnuje>> (Ef 5, 29)\"."
        },
        {
          "type": "label",
          "content": "II. Początek, założenie i posłanie Kościoła"
        },
        {
          "type": "paragraph",
          "number": 758,
          "content": "Aby zgłębić tajemnicę Kościoła, trzeba rozważyć przede wszystkim jego początek w zamyśle Trójcy Świętej oraz jego stopniową realizację w historii."
        },
        {
          "type": "label",
          "content": "Zamysł zrodzony w sercu Ojca"
        },
        {
          "type": "paragraph",
          "number": 759,
          "content": "\"Odwieczny Ojciec, najzupełniej wolnym i tajemniczym zamysłem swej mądrości i dobroci, stworzył cały świat, postanowił podnieść ludzi do uczestnictwa w życiu Bożym\", do którego powołuje wszystkich ludzi w swoim Synu: \"Wierzących w Chrystusa postanowił zwołać w Kościół święty\". Ta \"rodzina Boża\" konstytuuje się i urzeczywistnia stopniowo w ciągu kolejnych etapów historii ludzkiej, według postanowień Ojca: Kościół więc \"zapowiedziany w figurach już od początku świata, cudownie przygotowany w historii narodu izraelskiego i w Starym Przymierzu, założony <<w czasach ostatecznych>>, został ukazany przez wylanie Ducha, a osiągnie swoje wypełnienie w chwale na końcu wieków\""
        },
        {
          "type": "label",
          "content": "Kościół - zapowiedziany w figurach już od początku świata"
        },
        {
          "type": "paragraph",
          "number": 760,
          "content": "\"Świat został stworzony ze względu na Kościół\" - mówili chrześcijanie pierwszych wieków. Bóg stworzył świat ze względu na komunię w Jego Boskim życiu, która realizuje się przez \"zwołanie\" ludzi w Chrystusie; tym zwołaniem\" jest Kościół. Kościół jest celem wszystkich rzeczy i nawet bolesne wydarzenia, takie jak upadek aniołów i grzech człowieka, zostały dopuszczone przez Boga tylko jako okazja i środek do okazania całej mocy Jego ramienia, ogromu miłości, jakiej chciał udzielić światu."
        },
        {
          "type": "comment",
          "content": "Jak wolą Bożą jest czyn, a tym czynem jest \"świat\", tak Jego intencją jest zbawienie człowieka, i ta intencja nazywa się Kościołem"
        },
        {
          "type": "label",
          "content": "Kościół - przygotowywany w Starym Przymierzu"
        },
        {
          "type": "paragraph",
          "number": 761,
          "content": "Zwołanie ludu Bożego zaczyna się w chwili, w której grzech niszczy jedność ludzi z Bogiem oraz komunię ludzi między sobą. Zgromadzenie Kościoła jest w pewnym sensie reakcją Boga na chaos spowodowany przez grzech. To ponowne zjednoczenie dokonuje się tajemniczo w łonie wszystkich narodów: \"W każdym narodzie miły jest Mu ten, kto się Go boi i postępuje sprawiedliwie\" (Dz 10, 35)."
        },
        {
          "type": "paragraph",
          "number": 762,
          "content": "Przygotowanie pośrednie do zgromadzenia Ludu Bożego zapoczątkowuje, powołanie Abrahama, któremu Bóg obiecuje, że stanie się ojcem wielkiego narodu. Przygotowanie bezpośrednie następuje wraz z wybraniem Izraela jako ludu Bożego. przez wybranie Izrael ma być znakiem przyszłego zjednoczenia wszystkich narodów. Jednak już prorocy oskarżają Izraela, że zerwał przymierze i że zachował się jak nierządnica. Zapowiadają oni nowe i wieczne Przymierze. \"Chrystus ustanowił to Nowe Przymierze\"."
        },
        {
          "type": "label",
          "content": "Kościół - ustanowiony przez Jezusa Chrystusa"
        },
        {
          "type": "paragraph",
          "number": 763,
          "content": "Urzeczywistnienie w pełni czasów zbawczego planu Ojca jest zadaniem Syna; taki jest motyw Jego \"posłania\". \"pan Jezus bowiem zapoczątkował Kościół swój, głosząc radosną nowinę, a mianowicie nadejście Królestwa Bożego obiecanego od wieków w Piśmie\". Aby wypełnić wolę Ojca, Chrystus zapoczątkował Królestwo niebieskie na ziemi. Kościół jest \"Królestwem Chrystusa obecnym już w tajemnicy\"."
        },
        {
          "type": "paragraph",
          "number": 764,
          "content": "\"Królestwo to zaczyna jaśnieć dla ludzi w słowie, czynach i obecności Chrystusa\". Przyjąć słowo Jezusa - to przyjąć \"samo Królestwo Boże\". Zalążkiem i początkiem Królestwa jest \"mała trzódka\" (Łk 12, 32) tych, których Jezus przyszedł zwołać wokół siebie i których On sam jest pasterzem. Stanowią oni prawdziwą rodzinę Jezusa. Tych, których zgromadził wokół siebie, nauczył nowego sposobu postępowania, a także swojej modlitwy."
        },
        {
          "type": "paragraph",
          "number": 765,
          "content": "Pan Jezus nadał swojej wspólnocie strukturę, która będzie trwała aż do całkowitego wypełnienia Królestwa. Przede wszystkim dokonał tego przez wybór Dwunastu z Piotrem jako ich głową. Reprezentując dwanaście pokoleń Izraela, są oni fundamentami nowego Jeruzalem. Dwunastu oraz inni uczniowie uczestniczą w posłaniu Chrystusa, w Jego władzy, a także w Jego losie. Przez wszystkie te działania Chrystus przygotowuje i buduje swój Kościół."
        },
        {
          "type": "paragraph",
          "number": 766,
          "content": "Przede wszystkim jednak Kościół narodził się z całkowitego daru Chrystusa dla naszego zbawienia, uprzedzonego w ustanowieniu Eucharystii i zrealizowanego na krzyżu. \"Znakiem tego początku i wzrastania [Kościoła] jest krew i woda wypływające z otwartego boku Jezusa ukrzyżowanego\". \"Albowiem z boku umierającego na krzyżu Chrystusa zrodził się przedziwny sakrament całego Kościoła\". Jak Ewa została utworzona z boku śpiącego Adama, tak Kościół narodził się z przebitego serca Chrystusa, który umarł na krzyżu"
        },
        {
          "type": "label",
          "content": "Kościół - ukazany przez Ducha Świętego"
        },
        {
          "type": "paragraph",
          "number": 767,
          "content": "\"Kiedy zaś dopełniło się dzieło, którego wykonanie Ojciec powierzył Synowi na ziemi, zesłany został w dzień Zielonych Świąt Duch Święty, aby Kościół ustawicznie uświęcał i aby w ten sposób wierzący mieli przez Chrystusa w jednym Duchu dostęp do Ojca\". Wtedy \"Kościół publicznie ujawnił się wobec tłumów i zaczęło się rozszerzanie Ewangelii...\" z Kościół, będąc \"zwołaniem\" wszystkich ludzi do zbawienia, ze swej natury jest misyjny, posłany przez Chrystusa do wszystkich narodów, aby czynić je uczniami."
        },
        {
          "type": "paragraph",
          "number": 768,
          "content": "Aby Kościół mógł wypełniać swoje posłanie, Duch Święty \"uposaża go w rozmaite dary hierarchiczne oraz charyzmatyczne i przy ich pomocy nim kieruje...\" \"Kościół więc, wyposażony w dary swego Założyciela i wiernie zachowujący Jego przykazania miłości, pokory i wyrzeczenia, otrzymuje posłanie głoszenia Królestwa Chrystusa i Boga i zapoczątkowania go wśród wszystkich narodów oraz stanowi zalążek i początek tego Królestwa na ziemi\"."
        },
        {
          "type": "label",
          "content": "Kościół - wypełniony w chwale"
        },
        {
          "type": "paragraph",
          "number": 769,
          "content": "\"Kościół osiągnie swoje wypełnienie tylko w chwale nieba\", w chwili chwalebnego powrotu Pana. Do tego dnia \"Kościół kontynuuje swoją pielgrzymkę wśród prześladowań świata i pocieszeń Boga\". Tu na ziemi czuje się na wygnaniu, z daleka od Pana, \"tęskni do Królestwa w pełni dokonanego... i pragnie połączenia się z Królem swoim w chwale\". Wypełnienie Kościoła w chwale - a za jego pośrednictwem wypełnienie świata - dokona się jedynie przez przejście ciężkich prób. Tylko wtedy \"wszyscy sprawiedliwi, poczynając od Adama, <<od Abla sprawiedliwego aż po ostatniego wybranego>>, zostaną zgromadzeni w Kościele powszechnym u Ojca\""
        },
        {
          "type": "label",
          "content": "III. Misterium Kościoła"
        },
        {
          "type": "paragraph",
          "number": 770,
          "content": "Kościół jest w historii, ale równocześnie ją przekracza. Jedynie \"oczami wiary\" można w jego rzeczywistości widzialnej dostrzec również rzeczywistość duchową, będącą nośnikiem życia Bożego."
        },
        {
          "type": "label",
          "content": "Kościół - równocześnie widzialny i duchowy"
        },
        {
          "type": "paragraph",
          "number": 771,
          "content": "\"Chrystus, jedyny Pośrednik, ustanowił tu na ziemi swój Kościół święty, wspólnotę wiary, nadziei i miłości, jako organizm widzialny; nieustannie go podtrzymuje i przez niego rozlewa na wszystkich prawdę i łaskę\". Kościół jest równocześnie:\n- \"społecznością wyposażoną w strukturę hierarchiczną i Mistycznym Ciałem Chrystusa;\n- zgromadzeniem widzialnym i wspólnotą duchową;\n- Kościołem ziemskim i Kościołem obdarowanym już dobrami niebieskimi\".\nTe wymiary \"tworzą jedną rzeczywistość złożoną, która zrasta się z pierwiastka Boskiego i ludzkiego\"."
        },
        {
          "type": "comment",
          "content": "Do istoty Kościoła należy to, że \"jest on... ludzki i jednocześnie Boski, widzialny i wyposażony w dobra niewidzialne, żarliwy w działaniu i oddany kontemplacji, obecny w świecie, a jednak pielgrzymujący. Wszystkie te właściwości posiada w taki mianowicie sposób, że to, co ludzkie, jest podporządkowane Bożemu i skierowane do Bożego, widzialne do niewidzialnego, życie czynne do kontemplacji, a to, co doczesne - do miasta przyszłego, którego szukamy\"."
        },
        {
          "type": "comment",
          "content": "O pokoro! O wzniosłości! Namiocie Kedaru i sanktuarium Boga; mieszkanie ziemskie, królewski zamku; domu z gliny i królewska komnato; śmiertelne ciało i świątynio światła; w końcu, przedmiocie pogardy dla pysznych i oblubienico Chrystusa! Smagła jesteś, ale piękna, córo jerozolimska; a chociaż zmęczenie i boleść długiego wygnania czynią cię wybladłą, to jednak zdobi cię wdzięk niebieski."
        },
        {
          "type": "label",
          "content": "Kościół - misterium zjednoczenia ludzi z Bogiem"
        },
        {
          "type": "paragraph",
          "number": 772,
          "content": "Chrystus wypełnia i objawia w Kościele swoją własną tajemnicę jako cel zamysłu Bożego: \"Wszystko na nowo zjednoczyć w Chrystusie\" (Ef 1, 10). Św. Paweł nazywa \"wielką tajemnicą\" (Ef 5, 32) oblubieńcze zjednoczenie Chrystusa z Kościołem. Ponieważ Kościół jest zjednoczony z Chrystusem jako swoim Oblubieńcem, także on sam staje się tajemnicą. Kontemplując w nim tę tajemnicę, św. Paweł pisze: \"Chrystus pośród was - nadzieja chwały\" (Kol 1, 27)."
        },
        {
          "type": "paragraph",
          "number": 773,
          "content": "Taka komunia ludzi z Bogiem w Kościele przez miłość, która \"nigdy nie ustaje\" (1 Kor 13, 8), jest celem, do którego dąży to wszystko, co jest w nim środkiem sakramentalnym, związanym z tym światem, którego przeznaczeniem jest przeminięcie. \"Cała jego struktura jest całkowicie podporządkowana świętości członków Chrystusa. Świętość mierzy się według <<wielkiej tajemnicy>>, w której Oblubienica odpowiada darem miłości na dar Oblubieńca\". Maryja wyprzedza nas wszystkich \"na drodze do świętości\", która jest tajemnicą Kościoła jako Oblubienicy bez \"skazy czy zmarszczki\" (Ef 5, 27). Z tego powodu \"wymiar maryjny Kościoła wyprzedza jego wymiar Piotrowy\"."
        },
        {
          "type": "label",
          "content": "Kościół - powszechny sakrament zbawienia"
        },
        {
          "type": "paragraph",
          "number": 774,
          "content": "Greckie słowo mysterion zostało przetłumaczone na język łaciński za pomocą dwóch pojęć: mysterium i sacramentum. W późniejszej interpretacji pojęcie sacramentum wyraża precyzyjniej widzialny znak ukrytej rzeczywistości zbawienia, wskazywanej przez pojęcie mysterium - tajemnica. W tym sensie sam Chrystus jest \"Tajemnicą (Misterium) zbawienia\": Non est enim aliud Dei mysterium, nisi Christus - \"Nie ma innej Tajemnicy Boga niż Chrystus\". Zbawczym dziełem Jego świętego i uświęcającego człowieczeństwa jest sakrament zbawienia, który ujawnia się i działa w sakramentach Kościoła (są one nazywane przez Kościoły wschodnie także \"świętymi misteriami\"). Siedem sakramentów to znaki i narzędzia, za pośrednictwem których Duch Święty rozlewa łaskę Chrystusa-Głowy, w Kościele, który jest Jego Ciałem. Kościół posiada więc i rozdziela łaskę niewidzialną, którą oznacza. Właśnie w tym analogicznym sensie jest nazywany \"sakramentem\"."
        },
        {
          "type": "paragraph",
          "number": 775,
          "content": "\"Kościół jest w Chrystusie jakby sakramentem, czyli znakiem i narzędziem wewnętrznego zjednoczenia z Bogiem i jedności całego rodzaju ludzkiego\". Bycie sakramentem wewnętrznego zjednoczenia ludzi z Bogiem jest pierwszym celem Kościoła. Ponieważ komunia między ludźmi opiera się na zjednoczeniu z Bogiem, Kościół jest także sakramentem jedności rodzaju ludzkiego. Taka jedność jest już w nim zapoczątkowana, ponieważ gromadzi on ludzi \"z każdego narodu i wszystkich pokoleń, ludów i języków\" (Ap 7, 9); Kościół jest równocześnie \"znakiem i narzędziem\" pełnej realizacji tej jedności, która musi się jeszcze wypełnić."
        },
        {
          "type": "paragraph",
          "number": 776,
          "content": "Jako sakrament Kościół jest narzędziem Chrystusa. W Jego rękach jest \"narzędziem Odkupienia wszystkich\", \"powszechnym sakramentem zbawienia\", przez który Chrystus \"ukazuje i zarazem realizuje tajemnicę miłości Boga do człowieka\". Kościół \"jest widzialnym planem miłości Boga do człowieka\", planem, który pragnie, \"aby cały rodzaj ludzki utworzył jeden Lud Boży, zrósł się w jedno Ciało Chrystusa i scalił się w budowie jednej świątyni Ducha Świętego\"."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 777,
          "content": "Słowo \"Kościół\" oznacza \"zwołanie\". Wskazuje ono na zgromadzenie tych, których Słowo Boże zwołuje, by utworzyli Lud Boży; karmieni Ciałem Chrystusa, sami stają się oni Ciałem Chrystusa."
        },
        {
          "type": "paragraph",
          "number": 778,
          "content": "Kościół jest równocześnie drogą i celem zamysłu Bożego: zapowiedziany w figurach w stworzeniu, przygotowany w Starym Przymierzu, założony przez słowa i czyny Jezusa Chrystusa, urzeczywistniony za pośrednictwem Jego odkupieńczego Krzyża i Jego Zmartwychwstania, został ukazany jako misterium zbawienia przez wylanie Ducha Świętego. Osiągnie swoje wypełnienie w chwale nieba jako zgromadzenie wszystkich odkupionych ziemi."
        },
        {
          "type": "paragraph",
          "number": 779,
          "content": "Kościół jest równocześnie widzialny i duchowy, jest społecznością hierarchiczną i Mistycznym Ciałem Chrystusa. Jest jeden\", utworzony z elementu ludzkiego i elementu Boskiego. To czyni go tajemnicą, którą może przyjąć tylko wiara."
        },
        {
          "type": "paragraph",
          "number": 780,
          "content": "Kościół jest na tym świecie sakramentem zbawienia, znakiem i narzędziem jedności Boga i ludzi."
        },
        {
          "type": "article",
          "content": "Paragraf drugi\n\nKOŚCIÓŁ - LUD BOŻY,\nCIAŁO CHRYSTUSA, ŚWIĄTYNIA DUCHA ŚWIĘTEGO"
        },
        {
          "type": "label",
          "content": "I. Kościół - Lud Boży"
        },
        {
          "type": "paragraph",
          "number": 781,
          "content": "\"W każdym czasie i w każdym narodzie miły jest Bogu, ktokolwiek się Go lęka i postępuje sprawiedliwie; podobało się jednak Bogu uświęcać i zbawiać ludzi nie pojedynczo, z wykluczeniem wszelkiej wzajemnej między nimi więzi, lecz uczynić z nich lud, który by Go poznawał w prawdzie i zbożnie Mu służył. Przeto wybrał sobie Bóg na lud naród izraelski, z którym zawarł przymierze i który stopniowo pouczał... Wszystko to jednak wydarzyło się jako przygotowanie i jako typ owego przymierza nowego i doskonałego, które miało być zawarte w Chrystusie... Chrystus ustanowił to Nowe Przymierze, to znaczy Nowy Testament, w swojej krwi, powołując spośród Żydów i pogan lud, który nie wedle ciała, lecz dzięki Duchowi zróść się miał w jedno\""
        },
        {
          "type": "label",
          "content": "Cechy charakterystyczne Ludu Bożego"
        },
        {
          "type": "paragraph",
          "number": 782,
          "content": "Lud Boży posiada cechy charakterystyczne, które zdecydowanie odróżniają go od ugrupowań religijnych, etnicznych, politycznych czy kulturowych w historii:\n- Jest on Ludem Bożym: Bóg nie jest własnością żadnego narodu. To On nabył dla siebie lud tych, którzy kiedyś nie byli ludem: \"wybrane plemię, królewskie kapłaństwo, naród święty\" (1 P 2, 9);\n- Członkiem tego Ludu staje się człowiek nie przez narodzenie fizyczne, ale przez \"narodzenie z wysoka\", \"z wody i z Ducha\" (J 3, 3-5), to znaczy przez wiarę w Chrystusa i chrzest;\n- Zwierzchnikiem (Głową) tego Ludu jest Jezus Chrystus (namaszczony, Mesjasz); ponieważ to samo namaszczenie, czyli Duch Święty, spływa z Głowy na Ciało, dlatego jest on \"Ludem mesjańskim\";\n- \" Udziałem tego Ludu jest godność i wolność synów Bożych, w których sercach Duch Święty mieszka jak w świątyni\";\n- \"Jego prawem jest nowe przykazanie miłości, tak jak umiłował nas sam Chrystus\". Jest to \"nowe\" prawo Ducha Świętego (Rz 8, 2; Ga 5, 25);\n- Jest posłany, aby być solą ziemi i światłem świata. \"Stanowi dla całego rodzaju ludzkiego potężny zalążek jedności, nadziei i zbawienia\".\n- \"Jego celem jest Królestwo Boże, zapoczątkowane na ziemi przez samego Boga, mające rozszerzać się coraz dalej, aż na końcu wieków dopełnione zostanie również przez Boga\"."
        },
        {
          "type": "label",
          "content": "Lud kapłański, prorocki i królewski"
        },
        {
          "type": "paragraph",
          "number": 783,
          "content": "Jezus Chrystus jest Tym, którego Ojciec namaścił Duchem Świętym i którego ustanowił \"Kapłanem, Prorokiem i Królem\". Cały Lud Boży uczestniczy w tych trzech funkcjach Chrystusa i ponosi odpowiedzialność za posłanie i służbę, jakie z nich wynikają."
        },
        {
          "type": "paragraph",
          "number": 784,
          "content": "Wchodząc do Ludu Bożego przez wiarę i chrzest, otrzymuje się uczestnictwo w szczególnym powołaniu tego ludu: w jego powołaniu kapłańskim: \"Chrystus Pan, Kapłan wzięty spośród ludzi, nowy lud <<uczynił królestwem i kapłanami Bogu i Ojcu swemu>>. Ochrzczeni bowiem poświęceni są przez odrodzenie i namaszczenie Duchem Świętym, jako dom duchowy i święte kapłaństwo\"."
        },
        {
          "type": "paragraph",
          "number": 785,
          "content": "\"Święty Lud Boży uczestniczy także w funkcji prorockiej Chrystusa\". Dokonuje się to przede wszystkim przez nadprzyrodzony zmysł wiary, który jest zmysłem całego Ludu Bożego, świeckich i hierarchii, gdy \"niezachwianie trwa przy wierze raz podanej świętym\", gdy pogłębia jej rozumienie i staje się świadkiem Chrystusa pośród tego świata."
        },
        {
          "type": "paragraph",
          "number": 786,
          "content": "Wreszcie Lud Boży uczestniczy w królewskiej funkcji Chrystusa. Chrystus urzeczywistnia swoją królewskość, przyciągając do siebie wszystkich ludzi przez swoją Śmierć i swoje Zmartwychwstanie. Chrystus, Król i Pan wszechświata, stał się sługą wszystkich, \"nie przyszedł, aby Mu służono, lecz aby służyć i dać swoje życie na okup za wielu\" (Mt 20, 28). Dla chrześcijanina \"służyć Mu - znaczy panować\", szczególnie \"w ubogich i cierpiących\", w których Kościół \"rozpoznaje obraz swego ubogiego i cierpiącego Założyciela\". Lud Boży urzeczywistnia swoją \"godność królewską\", żyjąc zgodnie z tym powołaniem do służby z Chrystusem."
        },
        {
          "type": "comment",
          "content": "Wszystkim odrodzonym w Chrystusie znak krzyża nadaje królewską godność, namaszczenie zaś Duchem Świętym konsekruje ich na kapłanów. Wszyscy zatem chrześcijanie napełnieni Duchem i mądrością powinni być świadomi, że oprócz szczególnych zadań Naszego Urzędu przysługuje im godność królewska oraz udział w funkcji kapłańskiej. Cóż jest bowiem bardziej królewskiego niż to, że dusza potrafi kierować swoim ciałem w poddaniu Bogu? Cóż jest bardziej kapłańskiego, jak poświęcić Panu czyste sumienie i składać na ołtarzu serca nieskalane ofiary pobożności?"
        },
        {
          "type": "label",
          "content": "II. Kościół - Ciało Chrystusa"
        },
        {
          "type": "label",
          "content": "Kościół jest komunią z Jezusem"
        },
        {
          "type": "paragraph",
          "number": 787,
          "content": "Od początku Jezus włączył swoich uczniów do swojego życia; objawił im tajemnicę Królestwa; dał im udział w swoim posłaniu, w swojej radości i w swoich cierpieniach. Jezus mówi o jeszcze głębszej komunii między Nim i tymi, którzy pójdą za Nim: \"Wytrwajcie we Mnie, a Ja będę trwał w was...Ja jestem krzewem winnym, wy - latoroślami\" (J 15, 4-5). Zapowiada także tajemniczą i rzeczywistą komunię między swoim i naszym ciałem: \"Kto spożywa moje Ciało i Krew moją pije, trwa we Mnie, a Ja w nim\" (J 6, 56)."
        },
        {
          "type": "paragraph",
          "number": 788,
          "content": "Kiedy uczniowie Jezusa zostali pozbawieni Jego widzialnej obecności, Jezus nie zostawił ich jednak sierotami. Obiecał pozostać z nimi aż do końca czasów i posłał im swego Ducha. Komunia z Jezusem stała się przez to w jakiś sposób jeszcze bardziej intensywna. \"Udzielając bowiem Ducha swego, braci swoich, powołanych ze wszystkich narodów, ustanowił w sposób mistyczny jako ciało swoje\"."
        },
        {
          "type": "paragraph",
          "number": 789,
          "content": "Porównanie Kościoła do ciała wyjaśnia wewnętrzną więź między Kościołem i Chrystusem. Kościół nie jest tylko jakimś zgromadzeniem wokół Chrystusa, lecz jest on zjednoczony w Nim, w Jego Ciele. Należy szczególnie podkreślić trzy aspekty Kościoła jako Ciała Chrystusa: jedność wszystkich członków między sobą dzięki ich zjednoczeniu z Chrystusem; Chrystus jako Głowa Ciała; Kościół jako Oblubienica Chrystusa."
        },
        {
          "type": "label",
          "content": "\"Jedno Ciało\""
        },
        {
          "type": "paragraph",
          "number": 790,
          "content": "Wierzący, którzy odpowiadają na Słowo Boże i stają się członkami Ciała Chrystusa, zostają ściśle zjednoczeni z Chrystusem: \"W Ciele tym życie Chrystusowe rozlewa się na wierzących, którzy przez sakramenty jednoczą się w sposób tajemny i rzeczywisty z umęczonym i uwielbionym Chrystusem\". Jest to szczególnie prawdziwe w odniesieniu do chrztu, przez który jednoczymy się ze Śmiercią i Zmartwychwstaniem Chrystusa, oraz do Eucharystii, przez którą \"uczestnicząc w sposób rzeczywisty w Ciele Pańskim, wznosimy się do wspólnoty z Nim i nawzajem ze sobą\"."
        },
        {
          "type": "paragraph",
          "number": 791,
          "content": "Jedność ciała nie eliminuje różnorodności członków. \"W budowaniu Ciała Chrystusa bierze udział różnorodność członków i funkcji. Jeden jest Duch, który na pożytek Kościoła rozdziela różne swoje dary na miarę swych bogactw i potrzeb posługiwania\". Jedność Ciała Mistycznego rodzi i pobudza wśród wiernych miłość: \"Stąd, jeśli jeden członek cierpi, wespół z nim cierpią wszystkie członki; a jeśli jeden członek czci doznaje, wszystkie członki wespół z nim się radują\". Jedność Ciała Mistycznego przezwycięża w końcu wszystkie podziały: \"Bo wy wszyscy, którzy zostaliście ochrzczeni w Chrystusie, przyoblekliście się w Chrystusa. Nie ma już Żyda ani poganina, nie ma już niewolnika ani człowieka wolnego, nie ma już mężczyzny ani kobiety, wszyscy bowiem jesteście kimś jednym w Chrystusie Jezusie\" (Ga 3, 27-28)."
        },
        {
          "type": "label",
          "content": "\"Chrystus jest Głową tego Ciała\""
        },
        {
          "type": "paragraph",
          "number": 792,
          "content": "Chrystus \"jest Głową Ciała - Kościoła\" (Kol 1, 18). On jest Zasadą stworzenia i odkupienia. Wywyższony w chwale Ojca, \"aby sam zyskał pierwszeństwo we wszystkim\" (Kol 1, 18), ma je przede wszystkim nad Kościołem, przez który rozciąga swoje Królestwo na wszystko:"
        },
        {
          "type": "paragraph",
          "number": 793,
          "content": "Chrystus jednoczy nas ze swoją Paschą: Wszystkie członki powinny starać się upodobnić do Niego, \"aż Chrystus (w nich) się ukształtuje\" (Ga 4, 19). \"Dlatego dopuszczeni jesteśmy do tajemnic Jego życia... złączeni jesteśmy z Jego cierpieniami jak ciało z Głową, współcierpiąc z Nim, abyśmy też wespół z Nim byli uwielbieni\"."
        },
        {
          "type": "paragraph",
          "number": 794,
          "content": "Chrystus przyczynia się do naszego wzrostu : Abyśmy wzrastali ku Niemu, naszej Głowie, Chrystus rozdziela w swoim Ciele, którym jest Kościół, dary i posługi, przez które pomagamy sobie wzajemnie na drodze zbawienia."
        },
        {
          "type": "paragraph",
          "number": 795,
          "content": "Chrystus i Kościół tworzą więc \"całego Chrystusa\" (Christus totus). Kościół stanowi jedno z Chrystusem. Święci mają bardzo żywą świadomość tej jedności:"
        },
        {
          "type": "comment",
          "content": "Cieszmy się więc i składajmy dziękczynienie nie tylko za to, że uczynił nas chrześcijanami, lecz samym Chrystusem. Czy rozumiecie, bracia, jakiej łaski udzielił nam Bóg, dając nam Chrystusa jako Głowę? Skoro bowiem On jest Głową, my jesteśmy członkami; jesteśmy całym człowiekiem, On i my... Pełnia Chrystusa: Głowa i członki. Jaka to Głowa i jakie to członki? Chrystus i Kościół."
        },
        {
          "type": "comment",
          "content": "Nasz Odkupiciel okazał się jedną i tą samą osobą co Kościół, którą przyjął."
        },
        {
          "type": "comment",
          "content": "Głowa i członki są jakby jedną i tą samą osobą mistyczną."
        },
        {
          "type": "comment",
          "content": "Słowa św. Joanny d'Arc, skierowane do jej sędziów, streszczają wiarę świętych Doktorów i wyrażają właściwe odczucie wierzącego: \"Uważam, że Jezus Chrystus i Kościół stanowią jedno, i nie należy robić z tego trudności\"."
        },
        {
          "type": "label",
          "content": "Kościół jest Oblubienicą Chrystusa"
        },
        {
          "type": "paragraph",
          "number": 796,
          "content": "Jedność Chrystusa i Kościoła, Głowy i członków Ciała, zawiera także różnicę między Chrystusem i Kościołem w relacji osobowej. Ten aspekt jest często wyrażany w obrazie oblubieńca i oblubienicy. Obraz Chrystusa jako Oblubieńca Kościoła został przygotowany przez proroków i zapowiedziany przez Jana Chrzciciela. Sam Pan wskazał na siebie jako na Oblubieńca. Apostoł przedstawia Kościół i każdego wiernego, członka jego Ciała, jako Oblubienicę \"poślubioną\" Chrystusowi Panu, by była z Nim jednym Duchem. Kościół jest niepokalaną Oblubienicą niepokalanego Baranka, którą Chrystus umiłował, dla której wydał się, \"aby ją uświęcić\" (Ef 5, 26), z którą związał się wiecznym przymierzem i nie przestaje troszczyć się o nią jak o własne Ciało"
        },
        {
          "type": "comment",
          "content": "Oto cały Chrystus, Głowa i Ciało, jeden utworzony z wielu... Czy mówi Głowa, czy mówią członki - zawsze mówi Chrystus. Mówi jako pełniący rolę Głowy (ex persona capitis) lub jako pełniący rolę ciała (ex persona corporis), zgodnie z tym, co jest napisane: \"Będą dwoje jednym ciałem. Tajemnica to wielka, a ja mówię: w odniesieniu do Chrystusa i do Kościoła\" (Ef 5, 31-32). Sam Pan powiedział w Ewangelii: \"A tak już nie są dwoje, lecz jedno ciało\" (Mt 19, 6). Jak zobaczyliście, nie ma dwóch różnych osób, ale stanowią jedno w więzi małżeńskiej... Jako Głowa nazywany jest \"Oblubieńcem\", jako Ciało jest nazywany \"Oblubienicą\""
        },
        {
          "type": "label",
          "content": "III. Kościół - świątynia Ducha Świętego"
        },
        {
          "type": "paragraph",
          "number": 797,
          "content": "Quod est spiritus noster, id est anima nostra, ad membra nostra, hoc est Spiritus Sanctus ad membra Christi, ad Corpus Christi, quod est Ecclesia\n- \"Czym jest nasz duch, to znaczy nasza dusza, dla członków ciała, tym jest Duch Święty dla członków Chrystusa, dla Ciała Chrystusa, którym jest Kościół\". \"Duch Chrystusa jest tą niewidzialną przyczyną, której należy przypisać utrzymywanie łączności wszystkich części Ciała między sobą i z ich wzniosłą Głową, ponieważ jest On cały w Ciele, cały w Głowie, cały w poszczególnych członkach\". Duch Święty czyni Kościół \"świątynią Boga żywego\" (2 Kor 6,16)."
        },
        {
          "type": "comment",
          "content": "Istotnie, samemu Kościołowi został powierzony dar Boży... W nim zostało złożone zjednoczenie z Chrystusem, to znaczy Duch Święty, zadatek niezniszczalności, utwierdzenie naszej wiary i drabina wstępowania do Boga... Bowiem tam, gdzie jest Kościół, jest także Duch Boży; a tam, gdzie jest Duch Boży, tam jest Kościół i wszelka łaska."
        },
        {
          "type": "paragraph",
          "number": 798,
          "content": "Duch Święty jest \"Zasadą wszystkich żywotnych i rzeczywiście zbawczych działań w poszczególnych częściach Ciała\". Na różne sposoby buduje On, całe Ciało w miłości : przez słowo Boże, które jest \"władne zbudować\" (Dz 20, 32); przez chrzest, przez który formuje Ciało Chrystusa; przez sakramenty, które dają wzrost i uzdrowienie członkom Chrystusa; przez \"łaskę daną Apostołom, która zajmuje pierwsze miejsce wśród Jego darów\"; przez cnoty, które pozwalają działać zgodnie z dobrem, a wreszcie przez wiele łask nadzwyczajnych (nazywanych \"charyzmatami\"), przez które czyni wiernych \"zdatnymi i gotowymi do podejmowania rozmaitych dzieł lub funkcji mających na celu odnowę i dalszą pożyteczną rozbudowę Kościoła\"."
        },
        {
          "type": "label",
          "content": "Charyzmaty"
        },
        {
          "type": "paragraph",
          "number": 799,
          "content": "Charyzmaty, zarówno nadzwyczajne, jak również proste i zwyczajne, są łaskami Ducha Świętego, bezpośrednio lub pośrednio służącymi Kościołowi; zostają udzielone w celu budowania Kościoła, dla dobra ludzi oraz ze względu na potrzeby świata."
        },
        {
          "type": "paragraph",
          "number": 800,
          "content": "Charyzmaty powinny być przyjmowane z wdzięcznością przez tego, kto je otrzymał, ale także przez wszystkich członków Kościoła. Są one rzeczywiście wspaniałym bogactwem łaski dla żywotności apostolskiej i dla świętości całego Ciała Chrystusa, pod warunkiem jednak, że chodzi o dary, które prawdziwie pochodzą od Ducha Świętego i żeby były wykorzystywane w sposób w pełni zgodny z autentycznymi poruszeniami tego Ducha, to znaczy w miłości, będącej prawdziwą miarą charyzmatów."
        },
        {
          "type": "paragraph",
          "number": 801,
          "content": "W tym sensie okazuje się zawsze konieczne rozeznawanie charyzmatów. Żaden charyzmat nie zwalnia z potrzeby odniesienia się do pasterzy Kościoła i od podporządkowania się tym, \"którzy szczególnie powołani są, by nie gasić Ducha, ale doświadczać wszystkiego i zachowywać to, co dobre\", by wszystkie charyzmaty, w ich różnorodności i komplementarności, współdziałały dla \"wspólnego dobra\" (1 Kor 12, 7)."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 802,
          "content": "Jezus Chrystus \"wydał samego siebie za nas, aby odkupić nas od wszelkiej nieprawości i oczyścić sobie lud wybrany na własność\" (Tt 2,14)."
        },
        {
          "type": "paragraph",
          "number": 803,
          "content": "\"Wy... jesteście wybranym plemieniem, królewskim kapłaństwem, narodem świętym, ludem Bogu na własność przeznaczonym\" (1 P 2, 9)."
        },
        {
          "type": "paragraph",
          "number": 804,
          "content": "Do Ludu Bożego wchodzi się przez wiarę i chrzest. \"Do nowego Ludu Bożego powołani są wszyscy ludzie\", aby w Chrystusie \"tworzyli jedną rodzinę i jeden Lud Boży\"."
        },
        {
          "type": "paragraph",
          "number": 805,
          "content": "Kościół jest Ciałem Chrystusa. Przez Ducha Świętego i Jego działanie w sakramentach, przede wszystkim w Eucharystii, Chrystus, który umarł i zmartwychwstał, tworzy wspólnotę wierzących jako swoje Ciało."
        },
        {
          "type": "paragraph",
          "number": 806,
          "content": "W jedności tego Ciała istnieje różnorodność członków i funkcji. Wszystkie członki są złączone jedne z drugimi, a szczególnie z tymi ludźmi, którzy cierpią, są ubodzy i prześladowani."
        },
        {
          "type": "paragraph",
          "number": 807,
          "content": "Kościół jest Ciałem, którego Chrystus jest Głową: Kościół żyje dzięki Niemu, w Nim i dla Niego; Chrystus żyje z Kościołem i w Kościele."
        },
        {
          "type": "paragraph",
          "number": 808,
          "content": "Kościół jest Oblubienicą Chrystusa. Chrystus umiłował ją i samego siebie wydał za nią. Obmył ją swoją krwią. Uczynił z niej plodną Matkę wszystkich dzieci Bożych."
        },
        {
          "type": "paragraph",
          "number": 809,
          "content": "Kościół jest świątynią Ducha Świętego. Duch jest jakby duszą Ciała Mistycznego, zasadą jego życia, jedności w różnorodności oraz bogactwa jego darów i charyzmatów."
        },
        {
          "type": "paragraph",
          "number": 810,
          "content": "\"Tak to cały Kościół okazuje się jako lud zjednoczony jednością Ojca i Syna, i Ducha Świętego\"."
        },
        {
          "type": "article",
          "content": "Paragraf trzeci\n\nKOŚCIÓŁ JEST JEDEN,\nŚWIĘTY, POWSZECHNY I APOSTOLSKI"
        },
        {
          "type": "paragraph",
          "number": 811,
          "content": "\"Jest jedyny Kościół Chrystusowy, który wyznajemy w Symbolu wiary jako jeden, święty, powszechny i apostolski\". Te cztery przymioty, nierozdzielnie ze sobą połączone, wskazują na istotne rysy Kościoła i jego posłania. Kościół nie posiada ich sam z siebie, lecz Chrystus przez Ducha Świętego sprawia, że Jego Kościół jest jeden, święty, powszechny i apostolski oraz powołuje go do urzeczywistniania każdego z tych przymiotów."
        },
        {
          "type": "paragraph",
          "number": 812,
          "content": "Tylko wiara może uznać, że Kościół otrzymuje te przymioty z Boskiego źródła. Ich przejawy historyczne są jednak znakami, które przemawiają jasno także do rozumu ludzkiego. \"Kościół - przypomina Sobór Watykański I - z racji swojej wzniosłej świętości, swojej powszechnej jedności, swej niewzruszonej stałości, jest sam przez się wielkim i stałym motywem wiarygodności oraz niezawodnym dowodem swego Boskiego posłania\"."
        },
        {
          "type": "label",
          "content": "I. Kościół jest jeden"
        },
        {
          "type": "label",
          "content": "\"Święta tajemnica jedności Kościoła\""
        },
        {
          "type": "paragraph",
          "number": 813,
          "content": "Kościół jest jeden ze względu na swoje źródło: \"Największym wzorem i zasadą tej tajemnicy jest jedność jednego Boga Ojca i Syna w Duchu Świętym, w Troistości Osób\". Kościół jest jeden ze względu na swego Założyciela: \"Syn Wcielony, Książę pokoju, pojednał wszystkich ludzi z Bogiem przez krzyż swój, przywracając wszystkim jedność w jednym Ludzie i w jednym Ciele\". Kościół jest jeden ze względu na swoją \"duszę\": \"Duch Święty, który mieszka w wierzących i napełnia cały Kościół oraz nim kieruje, jest sprawcą tej dziwnej wspólnoty wiernych i tak dogłębnie wszystkich zespala w Chrystusie, że jest zasadą jedności Kościoła\". Jedność należy więc do istoty Kościoła:"
        },
        {
          "type": "comment",
          "content": "Jaka zdumiewająca tajemnica! Jest jeden Ojciec wszechświata, jest jeden Logos wszechświata, a także jeden Duch Święty, wszędzie ten sam; jest także jedna dziewica, która stała się matką, i chętnie nazywam ją Kościołem."
        },
        {
          "type": "paragraph",
          "number": 814,
          "content": "Od początku ten jeden Kościół ukazuje się jednak w wielkiej różnorodności, która pochodzi zarówno z rozmaitości darów Bożych, jak i wielości otrzymujących je osób. W jedności Ludu Bożego gromadzi się różnorodność narodów i kultur. Wśród członków Kościoła istnieje różnorodność darów, zadań, sytuacji i sposobów życia: \"We wspólnocie kościelnej prawomocnie istnieją partykularne Kościoły, korzystające z własnej tradycji\". Wielkie bogactwo tej różnorodności nie sprzeciwia się jedności Kościoła. To grzech i ciężar jego konsekwencji zagraża nieustannie darowi jedności. Apostoł wzywa więc do zachowania \"jedności Ducha dzięki więzi, jaką jest pokój\" (Ef 4, 3)."
        },
        {
          "type": "paragraph",
          "number": 815,
          "content": "Jakie są więzy jedności Kościoła? \"Na to... wszystko przyobleczcie miłość, która jest więzią doskonałości\" (Kol 3,14). Jedność Kościoła pielgrzymującego jest zapewniana także przez widzialne więzy komunii:\n- wyznanie jednej wiary otrzymanej od Apostołów;\n- wspólne celebrowanie kultu Bożego, przede wszystkim sakramentów;\n- sukcesję apostolską za pośrednictwem sakramentu święceń, która to sukcesja strzeże braterskiej zgody rodziny Bożej."
        },
        {
          "type": "paragraph",
          "number": 816,
          "content": "\"To jest ten jedyny Kościół Chrystusowy... który Zbawiciel nasz po zmartwychwstaniu swoim powierzył do pasienia Piotrowi, zlecając jemu i pozostałym Apostołom, aby go krzewili i nim kierowali... Kościół ten, ustanowiony i zorganizowany na tym świecie jako społeczność, trwa w Kościele katolickim, rządzonym przez następcę Piotra oraz biskupów pozostających z nim we wspólnocie (communio)\"."
        },
        {
          "type": "comment",
          "content": "Dekret o ekumenizmie Soboru Watykańskiego II wyjaśnia: \"Pełnię bowiem zbawczych środków osiągnąć można jedynie w katolickim Kościele Chrystusowym, który stanowi powszechną pomoc do zbawienia. Wierzymy mianowicie, że jednemu Kolegium Apostolskiemu, któremu przewodzi Piotr, powierzył Pan wszystkie dobra Nowego Przymierza celem utworzenia jednego Ciała Chrystusowego na ziemi, z którym powinni zjednoczyć się całkowicie wszyscy, już w jakiś sposób przynależący do Ludu Bożego\"."
        },
        {
          "type": "label",
          "content": "Rany zadane jedności"
        },
        {
          "type": "paragraph",
          "number": 817,
          "content": "Istotnie, \"w tym jednym i jedynym Kościele Bożym już od samego początku powstały pewne rozłamy, które Apostoł surowo karci jako godne potępienia. W następnych zaś wiekach zrodziły się jeszcze większe spory, a niemałe społeczności odłączyły się od pełnej wspólnoty (communio) z Kościołem katolickim, często nie bez winy ludzi z jednej i drugiej strony\". Rozłamy, które ranią jedność Ciała Chrystusa (wyróżnia się herezję, apostazję i schizmę 242 ), nie dokonują się bez grzechów ludzi:"
        },
        {
          "type": "comment",
          "content": "Gdzie jest grzech, tam zjawia się wielość, tam schizma, tam herezja, tam niezgoda. Gdzie natomiast jest cnota, tam jest jedność, tam wspólnota, która sprawia, że wszyscy wierzący mają jedno ciało i jedną duszę."
        },
        {
          "type": "paragraph",
          "number": 818,
          "content": "Tych, którzy rodzą się dzisiaj we wspólnotach powstałych na skutek rozłamów i \"przepajają się wiarą w Chrystusa, nie można obwiniać o grzech odłączenia. A Kościół katolicki otacza ich braterskim szacunkiem i miłością... Usprawiedliwieni z wiary przez chrzest należą do Ciała Chrystusa, dlatego też zdobi ich należne im imię chrześcijańskie, a synowie Kościoła katolickiego słusznie ich uważają za braci w Panu\"."
        },
        {
          "type": "paragraph",
          "number": 819,
          "content": "Ponadto, \"liczne pierwiastki uświęcenia i prawdy\" istnieją poza widzialnymi granicami Kościoła powszechnego: \"spisane słowo Boże, życie w łasce, wiara, nadzieja, miłość oraz inne wewnętrzne dary Ducha Świętego oraz widzialne elementy\". Duch Chrystusa posługuje się tymi Kościołami i wspólnotami kościelnymi jako środkami zbawienia, których moc pochodzi z pełni łaski i prawdy, jaką Chrystus powierzył Kościołowi powszechnemu. Wszystkie te dobra pochodzą od Chrystusa i prowadzą do Niego oraz \"nakłaniają do jedności katolickiej\"."
        },
        {
          "type": "paragraph",
          "number": 820,
          "content": "\"Chrystus od początku użyczył (jedności) swemu Kościołowi; wierzymy, że ta jedność trwa nieutracalnie w Kościele katolickim i ufamy, że z dniem każdym wzrasta aż do skończenia wieków\". Chrystus zawsze udziela swemu Kościołowi daru jedności, ale Kościół musi zawsze modlić się i pracować, by strzec, umacniać i doskonalić jedność, której Chrystus pragnie dla niego. Dlatego sam Jezus modlił się w godzinie swojej męki i nie przestaje modlić się do Ojca o jedność swoich uczniów: \"...aby wszyscy stanowili jedno, jak Ty, Ojcze, we Mnie, a Ja w Tobie, aby i oni stanowili w Nas jedno, aby świat uwierzył, żeś Ty Mnie posłał\" (J 17, 21). Pragnienie ponownego odnalezienia jedności wszystkich chrześcijan jest darem Chrystusa i wezwaniem Ducha Świętego."
        },
        {
          "type": "paragraph",
          "number": 821,
          "content": "Aby jak najlepiej odpowiedzieć na te wymagania, konieczne jest spełnienie następujących warunków:\n- stała odnowa Kościoła w coraz większej wierności jego powołaniu. Taka odnowa jest mocą ruchu zmierzającego do jedności;\n- nawrócenie serca, \"by wieść życie w duchu Ewangelii\", ponieważ to niewierność członków wobec daru Chrystusa powoduje podziały;\n- wspólna modlitwa, ponieważ \"nawrócenie serca i świętość życia łącznie z publicznymi i prywatnymi modlitwami o jedność chrześcijan należy uznać za duszę całego ruchu ekumenicznego, a słusznie można je zwać ekumenizmem duchowym\";\n- wzajemne poznanie braterskie;\n- formacja ekumeniczna wiernych, a zwłaszcza kapłanów - dialog między teologami i spotkania między chrześcijanami różnych Kościołów i wspólnot;\n- współpraca między chrześcijanami w różnych dziedzinach służby ludziom."
        },
        {
          "type": "paragraph",
          "number": 822,
          "content": "O przywrócenie jedności powinien troszczyć się \"cały Kościół, zarówno wierni, jak i ich pasterze\" Trzeba jednak mieć świadomość, że \"ten święty plan pojednania wszystkich chrześcijan w jedności jednego i jedynego Kościoła Chrystusowego przekracza ludzkie siły i zdolności\". Dlatego więc pokładamy całą naszą nadzieję \"w modlitwie Chrystusa za Kościół, w miłości Ojca ku nam, w mocy Ducha Świętego\"."
        },
        {
          "type": "label",
          "content": "II. Kościół jest święty"
        },
        {
          "type": "paragraph",
          "content": "\"Kościół... uznawany jest przez wiarę za niezachwianie święty. Albowiem Chrystus, Syn Boży, który wraz z Ojcem i Duchem Świętym doznaje czci jako <<sam jeden Święty>>, umiłował Kościół jako oblubienicę swoją, siebie samego zań wydając, aby go uświęcić; złączył go też ze sobą jako ciało swoje i hojnie obdarzył darem Ducha Świętego na chwałę Bożą\". Kościół jest więc \"świętym Ludem Bożym\", a jego członkowie są nazywani \"świętymi\".",
          "number": 823
        },
        {
          "type": "paragraph",
          "number": 824,
          "content": "Kościół zjednoczony z Chrystusem jest uświęcany przez Niego; przez Niego i w Nim staje się on również uświęcający: \"Uświęcenie człowieka w Chrystusie i uwielbienie Boga... jest celem wszystkich innych dzieł Kościoła\". \"To właśnie w Kościele złożona została pełnia środków zbawienia\".\nW nim \"dzięki łasce Bożej osiągamy świętość\"."
        },
        {
          "type": "paragraph",
          "number": 825,
          "content": "\"Kościół już na ziemi naznaczony jest prawdziwą, choć niedoskonałą jeszcze świętością\". Członkowie Kościoła powinni dążyć do doskonałej świętości: \"Wyposażeni w tyle i tak potężnych środków zbawienia, wszyscy wierni chrześcijanie jakiejkolwiek sytuacji życiowej oraz stanu powołani są przez Pana, każdy na właściwej sobie drodze, do świętości doskonałej, jak i sam Ojciec doskonały jest\"."
        },
        {
          "type": "paragraph",
          "number": 826,
          "content": "Miłość jest duszą świętości, do której wszyscy są powołani, \"kieruje wszystkimi środkami uświęcenia, formuje je i do celu prowadzi\"."
        },
        {
          "type": "comment",
          "content": "Zrozumiałam, że skoro Kościół jest ciałem złożonym z różnych członków, to nie brak mu najbardziej niezbędnego, najszlachetniejszego ze wszystkich. Zrozumiałam, że Kościół posiada Serce i że to Serce płonie Miłością. Zrozumiałam, że jedynie Miłość pobudza członki Kościoła do działania i gdyby przypadkiem zabrakło Miłości, Apostołowie przestaliby głosić Ewangelię, Męczennicy nie chcieliby przelewać swojej krwi... Zrozumiałam, że Miłość zamyka w sobie wszystkie powołania, że Miłość jest wszystkim, obejmuje wszystkie czasy i wszystkie miejsca... jednym słowem, jest wieczna!."
        },
        {
          "type": "paragraph",
          "number": 827,
          "content": "\"A podczas gdy Chrystus, <<święty, niewinny, niepokalany>>, nie znał grzechu, lecz przyszedł dla przebłagania jedynie za grzechy ludu, Kościół obejmujący w łonie swoim grzeszników, święty i zarazem ciągle potrzebujący oczyszczenia, podejmuje ustawicznie pokutę i odnowienie\". Wszyscy członkowie Kościoła, łącznie z pełniącymi w nim urzędy, muszą uznawać się za grzeszników. We wszystkich kąkol grzechu jest jeszcze zmieszany z dobrym ziarnem ewangelicznym aż do końca wieków. Kościół gromadzi więc grzeszników objętych już zbawieniem Chrystusa, zawsze jednak znajdujących się w drodze do uświęcenia:"
        },
        {
          "type": "comment",
          "content": "Kościół jest więc święty, chociaż w swoim łonie obejmuje grzeszników, albowiem cieszy się nie innym życiem, jak życiem łaski; jeśli jego członki karmią się nią, uświęcają się, jeśli zaś odwracają się od niej, obciążają się grzechami i winami, które stoją na przeszkodzie w rozszerzaniu się jego promiennej świętości. Dlatego Kościół cierpi i czyni pokutę za te grzechy, mając władzę uwalniania od nich swoich synów przez Krew Chrystusa i dar Ducha Świętego."
        },
        {
          "type": "paragraph",
          "number": 828,
          "content": "Kanonizując niektórych wiernych, to znaczy ogłaszając w sposób uroczysty, że ci wierni praktykowali heroicznie cnoty i żyli w wierności łasce Bożej, Kościół uznaje moc Ducha świętości, który jest w nim, oraz umacnia nadzieję wiernych, dając im świętych jako wzory i orędowników. \"W ciągu całej historii Kościoła w okolicznościach najtrudniejszych święte i święci byli zawsze źródłem i początkiem odnowy\". Istotnie, \"świętość Kościoła jest tajemniczym źródłem i nieomylną miarą jego apostolskiego zaangażowania oraz misyjnego zapału\"."
        },
        {
          "type": "paragraph",
          "number": 829,
          "content": "\"Podczas gdy Kościół w osobie Najświętszej Maryi Panny już osiąga doskonałość, dzięki której istnieje nieskalany i bez zmazy, chrześcijanie ciągle jeszcze starają się usilnie o to, aby przezwyciężając grzech wzrastać w świętości; dlatego wznoszą swoje oczy ku Maryi\". W Niej Kościół jest już cały święty."
        },
        {
          "type": "label",
          "content": "III. Kościół jest powszechny"
        },
        {
          "type": "label",
          "content": "Co to znaczy \"powszechny\"?"
        },
        {
          "type": "paragraph",
          "number": 830,
          "content": "Słowo \"powszechny\" (\"katolicki\") oznacza \"uniwersalny\", czyli \"cały\" lub \"zupełny\". Kościół jest powszechny w podwójnym znaczeniu: Kościół jest powszechny, ponieważ jest w nim obecny Chrystus. \"Tam gdzie jest Jezus Chrystus, tam jest Kościół powszechny\". Istnieje w nim pełnia Ciała Chrystusa zjednoczona z Głową, w wyniku czego Kościół otrzymuje od Niego \"pełnię środków zbawienia\", której On chciał mu udzielić: poprawne i pełne wyznanie wiary, integralne życie sakramentalne, posługa święceń w sukcesji apostolskiej. W tym podstawowym znaczeniu Kościół był już powszechny w dniu Pięćdziesiątnicy i taki będzie aż do dnia Paruzji."
        },
        {
          "type": "paragraph",
          "number": 831,
          "content": "Kościół jest powszechny, ponieważ został posłany przez Chrystusa do całego rodzaju ludzkiego :"
        },
        {
          "type": "comment",
          "content": "Do nowego Ludu Bożego powołani są wszyscy ludzie. Toteż Lud ten, pozostając ciągle jednym i jedynym, winien się rozszerzać na świat cały i przez wszystkie wieki, aby spełnił się zamiar woli Boga, który naturę ludzką stworzył na początku jedną i synów swoich, którzy byli rozproszeni, postanowił w końcu w jedno zgromadzić... To znamię powszechności, które zdobi Lud Boży, jest darem samego Pana; dzięki temu darowi Kościół katolicki skutecznie i ustawicznie dążydo zespolenia z powrotem całej ludzkości wraz ze wszystkimi jej dobrami z Chrystusem-Głową w jedności Ducha Jego."
        },
        {
          "type": "label",
          "content": "Każdy Kościół partykularny jest \"powszechny\""
        },
        {
          "type": "paragraph",
          "number": 832,
          "content": "\"Kościół Chrystusowy jest prawdziwie obecny we wszystkich prawowitych miejscowych zrzeszeniach wiernych, które trwając przy swoich pasterzach same również nazywane są Kościołami w Nowym Testamencie... W nich głoszenie Ewangelii Chrystusowej zgromadza wiernych i w nich sprawowana jest tajemnica Wieczerzy Pańskiej... W tych wspólnotach, choć nieraz są one szczupłe i ubogie albo żyją w rozproszeniu, obecny jest Chrystus, którego mocą zgromadza się jeden, święty, katolicki i apostolski Kościół\"."
        },
        {
          "type": "paragraph",
          "number": 833,
          "content": "Przez Kościół partykularny, którym jest na pierwszym miejscu diecezja (lub eparchia), rozumie się wspólnotę wiernych chrześcijan w jedności wiary i sakramentów z ich biskupem wyświęconym w sukcesji apostolskiej. Kościoły partykularne są uformowane \"na wzór Kościoła powszechnego; w nich istnieje i z nich składa się jeden i jedyny Kościół katolicki\"."
        },
        {
          "type": "paragraph",
          "number": 834,
          "content": "Kościoły partykularne są w pełni powszechne przez jedność z jednym z nich - z Kościołem rzymskim, \"który przewodniczy w miłości. \"Dlatego z tym Kościołem, na mocy jego wyjątkowego pierwszeństwa, musiały zawsze zgadzać się w sposób konieczny wszystkie Kościoły, to znaczy wierni całego świata\". \"Istotnie, od zstąpienia do nas Słowa, które stało się ciałem, wszystkie Kościoły chrześcijańskie na całym świecie uznały i uznają wielki Kościół, który jest tutaj (w Rzymie), za jedyną podstawę i fundament, ponieważ zgodnie z obietnicą samego Zbawiciela, bramy piekielne nigdy go nie przemogą\"."
        },
        {
          "type": "paragraph",
          "number": 835,
          "content": "\"Strzeżmy się poglądu, że Kościół powszechny jest sumą lub, jeśli wolno powiedzieć, federacją Kościołów partykularnych. Sam Kościół, powszechny w swoim powołaniu i w swoim posłaniu, skoro zapuszcza korzenie na terenach o różnych warunkach kulturowych, społecznych i ustrojowych, przybiera w każdej części globu inny wymiar zewnętrzny i odmienne rysy\". Bogata różnorodność dyscyplin kościelnych, obrzędów liturgicznych oraz dziedzictwa teologicznego i duchowego, właściwa Kościołom lokalnym, dążąc do jedności, \"jeszcze wspaniałej ujawnia powszechność niepodzielnego Kościoła\"."
        },
        {
          "type": "label",
          "content": "Kto należy do Kościoła powszechnego?"
        },
        {
          "type": "paragraph",
          "number": 836,
          "content": "\"Do tej katolickiej jedności Ludu Bożego... powołani są wszyscy ludzie... należą lub są jej przyporządkowani zarówno wierni katolicy, jak inni wierzący w Chrystusa, jak wreszcie wszyscy w ogóle ludzie, z łaski Bożej powołani do zbawienia\"."
        },
        {
          "type": "paragraph",
          "number": 837,
          "content": "\"Do społeczności Kościoła wcieleni są w pełni ci, co mając Ducha Chrystusowego w całości przyjmują przepisy Kościoła i wszystkie ustanowione w nim środki zbawienia i w jego widzialnym organizmie pozostają w łączności z Chrystusem rządzącym Kościołem przez papieża i biskupów, w łączności mianowicie polegającej na więzach wyznania wiary, sakramentów i zwierzchnictwa kościelnego oraz wspólnoty. Nie dostępuje jednak zbawienia, choćby był wcielony do Kościoła, ten, kto nie trwając w miłości, pozostaje wprawdzie w łonie Kościoła <<ciałem>>, ale nie <<sercem>>."
        },
        {
          "type": "paragraph",
          "number": 838,
          "content": "\"Co się zaś tyczy tych ludzi, którzy będąc ochrzczeni noszą zaszczytne imię chrześcijan, ale nie wyznają całej wiary lub nie zachowują jedności wspólnoty pod zwierzchnictwem następcy Piotra, to Kościół wie, że jest z nimi związany z licznych powodów\". \"Ci przecież, co wierzą w Chrystusa i otrzymali ważnie chrzest, pozostają w jakiejś, choć niedoskonałej wspólnocie ze społecznością Kościoła katolickiego\". Z Kościołami prawosławnymi ta wspólnota jest tak głęboka, że \"niewiele jej brakuje, by osiągnęła pełnię dopuszczającą wspólne celebrowanie Eucharystii Pana\"."
        },
        {
          "type": "label",
          "content": "Kościół i niechrześcijanie"
        },
        {
          "type": "paragraph",
          "number": 839,
          "content": "\"Także ci, którzy jeszcze nie przyjęli Ewangelii, w rozmaity sposób przyporządkowani są do Ludu Bożego\" :\nStosunek Kościoła do narodu żydowskiego. Kościół, Lud Boży Nowego Przymierza, zgłębiając swoją tajemnicę, odkrywa swoją więź z narodem żydowskim, \"do którego przodków Pan Bóg przemawiał\". W odróżnieniu od innych religii niechrześcijańskich wiara żydowska jest już odpowiedzią na Objawienie Boże w Starym Przymierzu. To do narodu żydowskiego \"należą przybrane synostwo i chwała, przymierza i nadanie Prawa, pełnienie służby Bożej i obietnice. Do nich należą praojcowie, z nich również jest Chrystus według ciała\" (Rz 9, 4-5), ponieważ \"dary łaski i wezwania Boże są nieodwołalne\" (Rz 11, 29)."
        },
        {
          "type": "paragraph",
          "number": 840,
          "content": "Ponadto, gdy rozważa się przyszłość, lud Boży Starego Przymierza i nowy Lud Boży dążą do analogicznych celów: oczekują przyjścia (lub powrotu) Mesjasza. Oczekiwanie jednak z jednej strony dotyczy powrotu Mesjasza, który umarł i zmartwychwstał, został uznany za Pana i Syna Bożego, a z drugiej - przyjścia Mesjasza, którego rysy pozostają ukryte, na końcu czasów; oczekiwanie to jest złączone z dramatem niewiedzy lub nieuznawania Chrystusa Jezusa."
        },
        {
          "type": "paragraph",
          "number": 841,
          "content": "Relacje Kościoła z muzułmanami. \"Zamysł zbawienia obejmuje również tych, którzy uznają Stworzyciela, wśród nich zaś w pierwszym rzędzie muzułmanów; oni bowiem wyznając, iż zachowują wiarę Abrahama, czczą wraz z nami Boga jedynego i miłosiernego, który sądzić będzie ludzi w dzień ostateczny\""
        },
        {
          "type": "paragraph",
          "number": 842,
          "content": "Więź Kościoła z religiami niechrześcijańskimi jest przede wszystkim więzią pochodzenia i wspólnego celu rodzaju ludzkiego:"
        },
        {
          "type": "comment",
          "content": "Istotnie, wszystkie narody stanowią jedną społeczność; jeden mają początek, ponieważ Bóg sprawił, że cały rodzaj ludzki zamieszkuje cały obszar ziemi; jeden także mają cel ostateczny, Boga, którego Opatrzność oraz świadectwo dobroci i zbawienne zamysły rozciągają się na wszystkich, dopóki wybrani nie zostaną zjednoczeni w Mieście Świętym."
        },
        {
          "type": "paragraph",
          "number": 843,
          "content": "Kościół uznaje, że inne religie poszukują \"po omacku i wśród cielesnych wyobrażeń\" Boga nieznanego, ale bliskiego, ponieważ to On daje wszystkim życie, tchnienie i wszystkie rzeczy oraz pragnie, by wszyscy ludzie zostali zbawieni. W ten sposób to wszystko, co znajduje się dobrego i prawdziwego w religiach, Kościół uważa \"za przygotowanie do Ewangelii i jako dane im przez Tego, który każdego człowieka oświeca, aby ostatecznie posiadł życie\"."
        },
        {
          "type": "paragraph",
          "number": 844,
          "content": "Jednak w swoich postawach religijnych ludzie ukazują także ograniczenia i błędy, które deformują w nich obraz Boży:"
        },
        {
          "type": "comment",
          "content": "Nieraz jednak ludzie zwiedzeni przez Złego, znikczemnieli w myślach swoich i prawdę Bożą zamienili na kłamstwo, służąc raczej stworzeniu niż Stworzycielowi, albo też, żyjąc i umierając na tym świecie bez Boga, narażeni są na rozpacz ostateczną,"
        },
        {
          "type": "paragraph",
          "number": 845,
          "content": "Aby na nowo zgromadzić wszystkie swoje dzieci rozproszone i błądzące z powodu grzechu, Ojciec zechciał zwołać całą ludzkość w Kościele swego Syna. Kościół jest miejscem, w którym ludzkość powinna na nowo odnaleźć swoją jedność i swoje zbawienie. Jest on \"światem pojednanym\", Kościół jest okrętem, który \"żegluje pomyślnie na tym świecie, biorąc tchnienie Ducha Świętego w rozpięty żagiel krzyża Pana\". Według innego obrazu drogiego Ojcom Kościoła, figurą Kościoła jest arka Noego, która jedyna ocala z potopu."
        },
        {
          "type": "label",
          "content": "\"Poza Kościołem nie ma zbawienia\""
        },
        {
          "type": "paragraph",
          "number": 846,
          "content": "Jak należy rozumieć to stwierdzenie często powtarzane przez Ojców Kościoła? Sformułowane w sposób pozytywny oznacza, że całe zbawienie pochodzi jedynie od Chrystusa-Głowy przez Kościół, który jest Jego Ciałem:"
        },
        {
          "type": "comment",
          "content": "Sobór święty... opierając się na Piśmie świętym i Tradycji, uczy, że ten pielgrzymujący Kościół konieczny jest do zbawienia. Chrystus bowiem jest jedynym Pośrednikiem i drogą zbawienia, On, co staje się dla nas obecny w Ciele swoim, którym jest Kościół; On to właśnie podkreślając wyraźnie konieczność wiary i chrztu, potwierdził równocześnie konieczność Kościoła, do którego ludzie dostają się przez chrzest jak przez bramę. Nie mogliby więc zostać zbawieni ludzie, którzy wiedząc, że Kościół założony został przez Boga za pośrednictwem Chrystusa jako konieczny, mimo to nie chcieliby bądź przystąpić do niego, bądź też w nim wytrwać."
        },
        {
          "type": "paragraph",
          "number": 847,
          "content": "Stwierdzenie to nie dotyczy tych, którzy bez własnej winy nie znają Chrystusa i Kościoła:"
        },
        {
          "type": "comment",
          "content": "Ci bowiem, którzy bez własnej winy nie znając Ewangelii Chrystusowej i Kościoła Chrystusowego, szczerym sercem jednak szukają Boga i wolę Jego przez nakaz sumienia poznaną starają się pod wpływem łaski pełnić czynem, mogą osiągnąć wieczne zbawienie."
        },
        {
          "type": "paragraph",
          "number": 848,
          "content": "\"Chociaż więc wiadomymi tylko sobie drogami może Bóg doprowadzić udzi, nie znających Ewangelii bez własnej winy, do wiary, <<bez której niepodobna podobać się Bogu>> (Hbr 11, 6), to jednak na Kościele spoczywa konieczność i równocześnie święte prawo głoszenia Ewangelii\" wszystkim ludziom."
        },
        {
          "type": "label",
          "content": "Misje - wymaganie powszechności Kościoła"
        },
        {
          "type": "paragraph",
          "number": 849,
          "content": "Nakaz misyjny. \"Kościół posłany przez Boga do narodów, aby był <<powszechnym sakramentem zbawienia>>, usiłuje głosić Ewangelię wszystkim ludziom z najgłębszej potrzeby własnej katolickości oraz z nakazu swego Założyciela\" : \"Idźcie więc i nauczajcie wszystkie narody, udzielając im chrztu w imię Ojca i Syna, i Ducha Świętego. Uczcie je zachowywać wszystko, co wam przykazałem. A oto Ja jestem z wami przez wszystkie dni, aż do skończenia świata\" (Mt 28, 18-20)."
        },
        {
          "type": "paragraph",
          "number": 850,
          "content": "Początek i cel misji. Nakaz misyjny Pana ma swoje ostateczne źródło w wiecznej miłości Trójcy Świętej: \"Kościół pielgrzymujący jest misyjny ze swej natury, ponieważ swój początek bierze wedle zamysłu Ojca z posłania Syna i z posłania Ducha Świętego\". Ostatecznym celem misji nie jest nic innego, jak uczynienie ludzi uczestnikami komunii, jaka istnieje między Ojcem i Synem w Ich Duchu miłości."
        },
        {
          "type": "paragraph",
          "number": 851,
          "content": "Motyw misji. Od najdawniejszych czasów Kościół czerpie zobowiązanie i zapał misyjny z miłości Boga do wszystkich ludzi: \"Albowiem miłość Chrystusa przynagla nas...\" (2 Kor 5,14). Istotnie, Bóg \"pragnie, by wszyscy ludzie zostali zbawieni i doszli do poznania prawdy\" (1 Tm 2, 4). Bóg pragnie, zbawienia wszystkich przez poznanie prawdy. Zbawienie znajduje się w prawdzie. Ci, którzy są posłuszni natchnieniom Ducha Prawdy, znajdują się już na drodze zbawienia; Kościół jednak, któremu ta prawda została powierzona, musi wychodzić naprzeciw ich pragnieniu, aby im ją zanieść. Właśnie dlatego że Kościół wierzy w powszechny zamysł zbawienia, musi on być misyjny."
        },
        {
          "type": "paragraph",
          "number": 852,
          "content": "Drogi misji. \"Duch Święty jest rzeczywiście nadrzędnym podmiotem całej misji kościelnej\". To On prowadzi Kościół na drogach misji. Kościół \"trwa nadal i rozwija w ciągu dziejów posłannictwo samego Chrystusa, który został posłany, aby nieść ubogim Dobrą Nowinę... winien kroczyć tą samą drogą, pod działaniem Ducha Chrystusowego, jaką kroczył Chrystus, mianowicie drogą ubóstwa, posłuszeństwa, służby i ofiary z siebie aż do śmierci, z której przez zmartwychwstanie swoje powstał Chrystus zwycięzcą\". W ten sposób \"krew męczenników jest zasiewem chrześcijan\"."
        },
        {
          "type": "paragraph",
          "number": 853,
          "content": "W swojej pielgrzymce Kościół doświadcza jednak \"rozbieżności między nauką, którą głosi, a ludzką słabością tych, którym powierzona jest Ewangelia\". Jedynie idąc drogą \"ustawicznej pokuty i odnowy\" oraz \"krocząc wąską drogą Krzyża\", Lud Boży może rozszerzać Królestwo Chrystusa. Istotnie, \"jak Chrystus dokonał dzieła Odkupienia w ubóstwie i wśród prześladowań, tak i Kościół powołany jest do wejścia na tę samą drogę, by udzielać ludziom owoców zbawienia\"."
        },
        {
          "type": "paragraph",
          "number": 854,
          "content": "Kościół wypełniając swoje posłanie, \"kroczy razem z całą ludzkością i doświadcza tego samego losu ziemskiego co świat, istniejąc w nim jako zaczyn i niejako dusza społeczności ludzkiej, która ma się w Chrystusie odnowić i przemienić w rodzinę Bożą\", Zadanie misyjne wymaga zatem cierpliwości. Zaczyna się od głoszenia Ewangelii ludom i grupom, które jeszcze nie wierzą w Chrystusa; jest kontynuowane przez zakładanie wspólnot chrześcijańskich, aby stawały się \"znakami obecności Bożej w świecie\", oraz przez zakładanie Kościołów lokalnych; rozwija proces inkulturacji, aby wcielać Ewangelię w kultury narodów. nie ominą go także niepowodzenia. \"Jeśli chodzi o poszczególnych ludzi, grupy ludzkie i narody, Kościół podchodzi do nich i przenika ich tylko stopniowo, wprowadzając ich w ten sposób w katolicką pełnię\""
        },
        {
          "type": "paragraph",
          "number": 855,
          "content": "Posłanie Kościoła wymaga wysiłku na rzecz jedności chrześcijan. Istotnie, \"rozbicie między chrześcijanami jest jednak dla Kościoła zaporą na drodze do urzeczywistnienia właściwej mu pełni katolickości w tych dzieciach, które przez chrzest wprawdzie do niego przynależą, ale odłączyły się od pełnej wspólnoty z nim. Owszem, nawet samemu Kościołowi utrudnia to w konkretnym życiu uwypuklenie pełni katolickości pod każdym względem\"."
        },
        {
          "type": "paragraph",
          "number": 856,
          "content": "Działalność misyjna wymaga pełnego szacunku dialogu z tymi, którzy jeszcze nie przyjmują Ewangelii. Wierzący mogą wyciągnąć dla siebie korzyść z tego dialogu, ucząc się lepiej poznawać \"cokolwiek... z prawdy i łaski znajdowało się już u narodów, dzięki jakby ukrytej obecności Boga\". Jeśli głoszą oni Dobrą Nowinę tym, którzy jej nie znają, to chcą przez to umocnić, uzupełnić i pogłębić prawdę i dobro, jakich Bóg udzielił ludziom i narodom, a także oczyścić ich z błędu i zła \"na chwałę Bożą, na zawstydzenie szatana i dla szczęścia człowieka\"."
        },
        {
          "type": "label",
          "content": "IV. Kościół jest apostolski"
        },
        {
          "type": "paragraph",
          "number": 857,
          "content": "Kościół jest apostolski, ponieważ jest zbudowany na Apostołach. Jest on apostolski w potrójnym znaczeniu:\n- był i pozostaje oparty na \"fundamencie Apostołów\" (Ef 2, 20; Ap 21, 14), świadków wybranych i posłanych przez samego Chrystusa;\n- zachowuje i przekazuje, z pomocą Ducha Świętego, który w nim mieszka, nauczanie, dobry depozyt i zdrowe zasady usłyszane od Apostołów.\n- w dalszym ciągu - aż do powrotu Chrystusa - jest nauczany, uświęcany i prowadzony przez Apostołów dzięki tym, którzy są ich następcami w misji pasterskiej, to znaczy Kolegium Biskupów; są w tym wspomagani \"przez kapłanów\" w jedności \"z następcą Piotra, Najwyższym Pasterzem Kościoła\"."
        },
        {
          "type": "comment",
          "content": "Ty bowiem, wiekuisty Pasterzu, nie opuszczasz swojej owczarni, lecz przez świętych Apostołów otaczasz ją nieustanną opieką, aby kierowali nią ci zwierzchnicy, którym jako namiestnikom swojego Syna zleciłeś władzę pasterską."
        },
        {
          "type": "label",
          "content": "Posłanie Apostołów"
        },
        {
          "type": "paragraph",
          "number": 858,
          "content": "Jezus jest Posłanym Ojca. Na początku swojego posłania \"przywołał do siebie tych, których sam chciał... i ustanowił Dwunastu, aby Mu towarzyszyli, by mógł wysyłać ich na głoszenie nauki\" (Mk 3,13-14). Od tej chwili będą oni \"posłani\" (takie jest znaczenie greckiego słowa apostoloi). Jezus kontynuuje w nich swoje własne posłanie: \"Jak Ojciec Mnie posłał, tak i Ja was posyłam\" (J 20, 21). Ich posłanie jest więc kontynuacją Jego posłania: \"Kto was przyjmuje, Mnie przyjmuje\" - mówi Jezus do Dwunastu (Mt 10, 40)."
        },
        {
          "type": "paragraph",
          "number": 859,
          "content": "Jezus włącza Apostołów do swego posłania otrzymanego od Ojca: jak \"Syn nie mógłby niczego czynić sam z siebie\" (J 5, 19. 30), ale otrzymuje wszystko od Ojca, który Go posłał, tak ci, których Jezus posyła, nie mogą nic uczynić bez Niego, od którego otrzymali nakaz misyjny i moc do jego wypełnienia. Apostołowie Chrystusa wiedzą więc, że są uznani przez Boga za \"sługi Nowego Przymierza\" (2 Kor 3, 6) i \"sługi Boga\" (2 Kor 6, 4), że w imieniu Chrystusa \"spełniają posłannictwo\" (2 Kor 5, 20) i są \"sługami Chrystusa i szafarzami tajemnic Bożych\" (1 Kor 4, 1)."
        },
        {
          "type": "paragraph",
          "number": 860,
          "content": "W misji Apostołów jest pewien element nieprzekazywalny: są oni wybranymi świadkami Zmartwychwstania i fundamentami Kościoła. Jest jednak także pewien element stały ich misji. Chrystus obiecał im, że pozostanie z nimi aż do skończenia świata. \"Boskie posłannictwo, powierzone przez Chrystusa Apostołom, trwać będzie do końca wieków, ponieważ Ewangelia, którą mają przekazywać, jest dla Kościoła po wszystkie czasy źródłem całego jego życia. Dlatego... Apostołowie... zatroszczyli się o to, by ustanowić swych następców\"."
        },
        {
          "type": "label",
          "content": "Biskupi - następcy Apostołów"
        },
        {
          "type": "paragraph",
          "number": 861,
          "content": "\"Aby powierzona im misja była kontynuowana po ich śmierci, bezpośrednim swoim współpracownikom przekazali, jak w testamencie, zadanie prowadzenia dalej i umacniania rozpoczętego przez siebie dzieła, zalecając im czuwanie nad całą trzodą, w której Duch Święty ich umieścił, aby byli pasterzami Kościoła Bożego. Ustanowili więc takich mężów, a następnie zarządzili, aby gdy tamci umrą, posługiwanie ich przejęli inni doświadczeni mężowie\"."
        },
        {
          "type": "paragraph",
          "number": 862,
          "content": "\"Jak więc trwa misja (munus) powierzona przez Pana indywidualnie Piotrowi, pierwszemu z Apostołów, i ma być przekazywana jego następcom, tak trwa apostolska misja pasterzowania w Kościele, aby była nieprzerwanie sprawowana przez święty stan biskupów\". Dlatego Kościół naucza, że \"biskupi z ustanowienia Bożego stali się następcami Apostołów jako pasterze Kościoła; kto więc ich słucha, słucha Chrystusa, a kto nimi gardzi, gardzi Chrystusem i Tym, który posłał Chrystusa\"."
        },
        {
          "type": "label",
          "content": "Apostolstwo"
        },
        {
          "type": "paragraph",
          "number": 863,
          "content": "Cały Kościół jest apostolski, ponieważ pozostaje, przez następców św. Piotra i Apostołów, w komunii wiary i życia ze swoim początkiem. Cały Kościół jest apostolski, ponieważ jest \"posłany\" na cały świat. Wszyscy członkowie Kościoła, choć na różne sposoby, uczestniczą w tym posłaniu. \"Powołanie chrześcijańskie jest również ze swojej natury powołaniem do apostolstwa\". \"Apostolstwem\" nazywa się \"wszelką działalność Ciała Mistycznego\", która zmierza do rozszerzenia \"Królestwa Chrystusa po całej ziemi\"."
        },
        {
          "type": "paragraph",
          "number": 864,
          "content": "\"Chrystus posłany przez Ojca jest źródłem i początkiem całego apostolstwa w Kościele\", jest więc oczywiste, że skuteczność apostolstwa zarówno tych, którzy zostali wyświęceni, jak i świeckich, zależy od ich żywego zjednoczenia z Chrystusem. Stosownie do powołań, wymagań czasów i darów Ducha Świętego apostolstwo przyjmuje bardzo zróżnicowane formy. Zawsze jednak miłość, czerpana przede wszystkim z Eucharystii, \"jest jakby duszą całego apostolstwa\"."
        },
        {
          "type": "paragraph",
          "number": 865,
          "content": "Kościół jest jeden, święty, powszechny i apostolski w swojej głębokiej i ostatecznej tożsamości, ponieważ już w nim istnieje i wypełni się na końcu czasów \"Królestwo niebieskie\", \"Królestwo Boże\", które przyszło w Osobie Chrystusa i wzrasta w sposób tajemniczy w sercach tych, którzy są w Niego wszczepieni, aż do jego eschatologicznego ukazania się w całej pełni. Wówczas wszyscy ludzie odkupieni przez Niego, uczynieni w Nim \"świętymi i nieskalanymi przed Jego obliczem w miłości\", zostaną zgromadzeni jako jedyny Lud Boży, \"Małżonka Baranka\" (Ap 21, 9), \"Miasto święte... zstępujące z nieba od Boga, mające chwałę Boga\" (Ap 21, 10-11); \"a mur Miasta ma dwanaście warstw fundamentu, a na nich dwanaście imion dwunastu Apostołów Baranka\" (Ap 21, 14)."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 866,
          "content": "Kościół jest \"jeden\": ma jednego Pana, wyznaje jedną wiarę, rodzi się z jednego chrztu, tworzy jedno Ciało, jest ożywiany przez jednego Ducha ze względu na jedną nadzieję, u której kresu zostaną przezwyciężone wszystkie podziały."
        },
        {
          "type": "paragraph",
          "number": 867,
          "content": "Kościół jest \"święty\": jego twórcą jest najświętszy Bóg; Chrystus, Jego Oblubieniec, wydał się na ofiarę, aby go uświęcić; ożywia go Duch świętości. Chociaż obejmuje grzeszników, jest \"nieskalany, choć złożony z grzeszników\". Świętość Kościoła jaśnieje w świętych, a w Maryi już cały jest święty."
        },
        {
          "type": "paragraph",
          "number": 868,
          "content": "Kościół jest \"powszechny\": głosi całość wiary; nosi w sobie pełnię środków zbawienia i rozdziela je; jest posłany do wszystkich narodów; zwraca się do wszystkich ludzi; obejmuje wszystkie czasy. \"Kościół ze swej natury jest misyjny\"."
        },
        {
          "type": "paragraph",
          "number": 869,
          "content": "Kościół jest \"apostolski\": jest zbudowany na trwałych fundamentach \"dwunastu Apostołów Baranka\" (Ap 21, 14); jest niezniszczalny; jest nieomylnie zachowywany w prawdzie. Chrystus rządzi Kościołem przez Piotra i innych Apostołów, obecnych w ich następcach, papieżu i Kolegium Biskupów."
        },
        {
          "type": "paragraph",
          "number": 870,
          "content": "\"Jedyny Kościół Chrystusowy, który wyznajemy w Symbolu wiary jako jeden, święty, powszechny i apostolski... trwa w Kościele powszechnym, rządzonym przez następcę Piotra oraz biskupów pozostających z nim we wspólnocie, choć i poza jego organizmem znajdują się liczne pierwiastki uświęcenia i prawdy\"."
        },
        {
          "type": "article",
          "content": "Paragraf czwarty\n\nWIERNI:\nHIERARCHIA, ŚWIECCY, ŻYCIE KONSEKROWANE"
        },
        {
          "type": "paragraph",
          "number": 871,
          "content": "\"Wiernymi są ci, którzy przez chrzest wszczepieni w Chrystusa, zostali ukonstytuowani Ludem Bożym i stawszy się z tej racji na swój sposób uczestnikami kapłańskiej, prorockiej i królewskiej misji Chrystusa, zgodnie z własną pozycją każdego, są powołani do wypełniania posłania, jakie Bóg powierzył Kościołowi w świecie\"."
        },
        {
          "type": "paragraph",
          "number": 872,
          "content": "\"Z racji odrodzenia w Chrystusie wszyscy wierni są równi co do godności i działania, na skutek czego każdy, zgodnie z własną pozycją i zadaniem, współpracuje w budowaniu Ciała Chrystusa\"."
        },
        {
          "type": "paragraph",
          "number": 873,
          "content": "Nawet różnice, które Pan chciał wprowadzić między członkami swojego Ciała, służą jego jedności i jego posłaniu. Istotnie, \"istnieje w Kościele różnorodność posługiwania, ale jedność posłannictwa. Apostołom i ich następcom powierzył Chrystus urząd nauczania, uświęcania i rządzenia w Jego imieniu i Jego mocą. Jednak i ludzie świeccy, stawszy się uczestnikami funkcji kapłańskiej, prorockiej i królewskiej Chrystusa, mają swój udział w posłannictwie całego Ludu Bożego w Kościele i w świecie\". Są także \"wierni, którzy należą do jednej i do drugiej kategorii (hierarchia i świeccy), którzy przez profesję rad ewangelicznych... poświęcają się Bogu i pomagają w zbawczej misji Kościoła\"."
        },
        {
          "type": "label",
          "content": "I. Hierarchiczna struktura Kościoła"
        },
        {
          "type": "label",
          "content": "Dlaczego posługa kościelna (urząd)?"
        },
        {
          "type": "paragraph",
          "number": 874,
          "content": "Sam Chrystus jest źródłem posługi w Kościele. On ją ustanowił, wyposażył we władzę oraz wyznaczył posłanie, ukierunkowanie i cel: Chrystus Pan dla pasterzowania Ludowi Bożemu i ustawicznego ludu tego pomnażania ustanowił w Kościele swym rozmaite posługi święte, które mają na celu dobro całego Ciała. Wyposażeni bowiem we władzę świętą szafarze służą braciom swoim, aby wszyscy, którzy są z Ludu Bożego... osiągnęli zbawienie."
        },
        {
          "type": "paragraph",
          "number": 875,
          "content": "\"Jakże mieli uwierzyć w Tego, którego nie słyszeli? Jakże mieli usłyszeć, gdy im nikt nie głosił? Jakże mogliby im głosić, jeśliby nie zostali posłani?\" (Rz 10, 14-15). Nikt, żadna pojedyncza osoba ani żadna wspólnota, nie może sam sobie głosić Ewangelii. \"Wiara rodzi się z tego, co się słyszy\" (Rz 10,17). Nikt nie może sam siebie upoważnić do głoszenia Ewangelii. Posłany przez Pana mówi i działa nie przez swój własny autorytet, ale na mocy autorytetu Chrystusa; nie jako członek wspólnoty, ale mówiący do niej w imieniu Chrystusa. Nikt nie może sam sobie udzielić łaski, ale musi być ona dana i ofiarowana. Zakłada to szafarzy (ministri) łaski, upoważnionych i uzdolnionych przez Chrystusa. Od Niego biskupi i prezbiterzy otrzymują misję i \"świętą władzę\" działania in persona Christi Capitis. Władzę, dzięki której posłani przez Chrystusa czynią i dają na mocy daru Bożego to, czego nie mogą czynić i dawać sami z siebie, tradycja Kościoła nazywa \"sakramentem\". Ta władza jest przekazywana w Kościele za pośrednictwem osobnego sakramentu."
        },
        {
          "type": "paragraph",
          "number": 876,
          "content": "Z naturą sakramentalną posługi kościelnej jest wewnętrznie związany jej charakter służebny. Istotnie, całkowicie zależąc od Chrystusa, który posyła i wyposaża we władzę, pełniący posługę są rzeczywiście \"sługami Chrystusa\" (Rz 1,1), na obraz Chrystusa, który dobrowolnie przyjął \"postać sługi\" (Flp 2, 7). Ponieważ słowo i łaska, których są szafarzami (ministri), nie należą do nich, ale są słowem i łaską Chrystusa, który powierzył im je dla innych, stają się oni dobrowolnie sługami wszystkich."
        },
        {
          "type": "paragraph",
          "number": 877,
          "content": "Do natury sakramentalnej posługi kościelnej należy także jej charakter kolegialny. Istotnie, od początku swojej misji Pan Jezus ustanawia Dwunastu, którzy byli \"zaczątkiem Nowego Izraela i początkiem świętej hierarchii\". Razem wybrani, zostali także razem posłani, a ich braterska jedność będzie służyć komunii braterskiej wszystkich wiernych; będzie ona jakby odbiciem i świadectwem komunii Osób Bożych. Dlatego każdy biskup pełni swoją posługę w ramach Kolegium Biskupiego, w komunii z Biskupem Rzymu - następcą św. Piotra i głową kolegium; prezbiterzy zaś pełnią swoją posługę w ramach prezbiterium diecezji pod kierunkiem swojego biskupa."
        },
        {
          "type": "paragraph",
          "number": 878,
          "content": "Do natury sakramentalnej posługi kościelnej należy wreszcie jej charakter osobowy. Chociaż pełniący posługę Chrystusa działają we wspólnocie, to zawsze działają także w sposób osobowy. Każdy zostaje powołany jako osoba: \"Ty pójdź za Mną!\" (J 21, 22), by być we wspólnym posłaniu osobowym świadkiem, ponosząc osobistą odpowiedzialność przed Tym, który posyła, działając \"w Jego osobie\" i dla osób: \"Ja ciebie chrzczę w imię Ojca...\", \"Ja odpuszczam tobie grzechy...\""
        },
        {
          "type": "paragraph",
          "number": 879,
          "content": "Posługa sakramentalna w Kościele jest więc równocześnie służbą pełnioną w imię Chrystusa. Ma ona charakter personalny oraz formę kolegialną. Potwierdza się to w więzach między Kolegium Biskupim i jego głową, następcą św. Piotra, oraz w relacji między odpowiedzialnością pasterską biskupa za jego Kościół partykularny i wspólną troską Kolegium Biskupiego o Kościół powszechny."
        },
        {
          "type": "label",
          "content": "Kolegium Biskupów i jego głowa - Papież"
        },
        {
          "type": "paragraph",
          "number": 880,
          "content": "Chrystus, ustanawiając Dwunastu, nadał im formę \"kolegium, czyli stałego zespołu, na czele którego postawił wybranego spośród nich Piotra\". \"Jak z ustanowienia Pańskiego święty Piotr i reszta Apostołów stanowią jedno Kolegium Apostolskie, w podobny sposób Biskup Rzymski, następca Piotra, i biskupi, następcy Apostołów, pozostają we wzajemnej łączności\"."
        },
        {
          "type": "paragraph",
          "number": 881,
          "content": "Jedynie Szymona uczynił Pan Opoką swojego Kościoła, nadając mu imię Piotr. Powierzył mu klucze Kościoła; ustanowił go pasterzem całej trzody. \"Dar związywania i rozwiązywania, dany Piotrowi, został udzielony także Kolegium Apostołów pozostającemu w łączności z głową swoją\". Ta pasterska misja Piotra i innych Apostołów stanowi jeden z fundamentów Kościoła. Jest ona kontynuowana przez biskupów pod prymatem Piotra."
        },
        {
          "type": "paragraph",
          "number": 882,
          "content": "Papież, Biskup Rzymu i następca św. Piotra, jest \"trwałym i widzialnym źródłem i fundamentem jedności zarówno biskupów, jak rzeszy wiernych\". \"Biskup Rzymski z racji swego urzędu, mianowicie urzędu Zastępcy Chrystusa i Pasterza całego Kościoła, ma pełną, najwyższą i powszechną władzę nad Kościołem i władzę tę zawsze ma prawo wykonywać w sposób nieskrępowany\"."
        },
        {
          "type": "paragraph",
          "number": 883,
          "content": "\"Kolegium, albo ciało biskupie, posiada władzę autorytatywną jedynie wtedy, gdy się je bierze łącznie z Biskupem Rzymu, następcą Piotra, jako jego głową\". Kolegium to jako takie jest również \"podmiotem najwyższej i pełnej władzy nad całym Kościołem, chociaż nie może wypełniać tej władzy inaczej, jak tylko za zgodą Biskupa Rzymu\"."
        },
        {
          "type": "paragraph",
          "number": 884,
          "content": "\"Kolegium Biskupów wypełnia w sposób uroczysty władzę w całym Kościele na soborze powszechnym\". \"Nigdy nie istnieje sobór powszechny, który by nie był jako taki zatwierdzony lub przynajmniej uznany przez następcę Piotra\"."
        },
        {
          "type": "paragraph",
          "number": 885,
          "content": "\"Kolegium Biskupów, jako złożone z wielu jednostek, wyraża rozmaitość i powszechność Ludu Bożego, jako zaś zgromadzone pod jedną głową wyraża jedność trzody Chrystusowej\"."
        },
        {
          "type": "paragraph",
          "number": 886,
          "content": "\"Poszczególni biskupi są widzialnym źródłem i fundamentem jedności w swoich Kościołach partykularnych\". Jako tacy \"sprawują swoje rządy pasterskie, każdy nad powierzoną sobie cząstką Ludu Bożego\", wspomagani przez prezbiterów i diakonów. Każdy biskup jednak, jako członek Kolegium Biskupiego, podziela troskę o wszystkie Kościoły, przede wszystkim \"dobrze zarządzając własnym Kościołem jako cząstką Kościoła powszechnego\", przyczyniając się w ten sposób \"do dobra całego Ciała Mistycznego, które jest także Ciałem Kościołów\". Troska ta będzie obejmować szczególnie ubogich prześladowanych za wiarę, a także misjonarzy, którzy pracują na całej ziemi."
        },
        {
          "type": "paragraph",
          "number": 887,
          "content": "Kościoły partykularne sąsiadujące ze sobą oraz posiadające jednorodną kulturę tworzą prowincje kościelne lub większe jednostki nazywane patriarchatami lub regionami. Biskupi tych całości mogą gromadzić się na synodach lub soborach prowincjalnych. \"W podobny sposób Konferencje Biskupów mogą dzisiaj wnieść różnorodny i owocny wkład do konkretnego urzeczywistnienia się pragnienia kolegialności\"."
        },
        {
          "type": "label",
          "content": "Misja nauczania"
        },
        {
          "type": "paragraph",
          "number": 888,
          "content": "Biskupi razem z prezbiterami, swymi współpracownikami, \"mają przede wszystkim obowiązek głoszenia Ewangelii Bożej\", zgodnie z poleceniem Pana. Są oni \"zwiastunami wiary prowadzącymi nowych uczniów do Chrystusa i autentycznymi, czyli upoważnionymi przez Chrystusa, nauczycielami\"."
        },
        {
          "type": "paragraph",
          "number": 889,
          "content": "Dla zachowania Kościoła w czystości wiary przekazanej przez Apostołów, sam Chrystus, który jest prawdą, zechciał udzielić swojemu Kościołowi uczestnictwa w swojej nieomylności. Przez \"nadprzyrodzony zmysł wiary\" Lud Boży \"trwa niezachwianie w wierze\" pod przewodnictwem żywego Urzędu Nauczycielskiego Kościoła."
        },
        {
          "type": "paragraph",
          "number": 890,
          "content": "Misja Urzędu Nauczycielskiego jest związana z ostatecznym charakterem przymierza zawartego przez Boga w Chrystusie z Jego Ludem; Urząd Nauczycielski musi chronić go przed wypaczeniami i słabościami oraz zapewnić mu obiektywną możliwość wyznawania bez błędu autentycznej wiary. Misja pasterska Urzędu Nauczycielskiego jest ukierunkowana na czuwanie, by Lud Boży trwał w prawdzie, która wyzwala. Do wypełniania tej służby Chrystus udzielił pasterzom charyzmatu nieomylności w dziedzinie wiary i moralności. Realizacja tego charyzmatu może przybierać liczne formy."
        },
        {
          "type": "paragraph",
          "number": 891,
          "content": "\"Nieomylnością tą z tytułu swego urzędu cieszy się Biskup Rzymu, głowa Kolegium Biskupów, gdy jako najwyższy pasterz i nauczyciel wszystkich wiernych Chrystusowych, który braci swych umacnia w wierze, ogłasza definitywnym aktem naukę dotyczącą wiary i obyczajów... Nieomylność obiecana Kościołowi przysługuje także Kolegium Biskupów, gdy wraz z następcą Piotra sprawuje ono najwyższy Urząd Nauczycielski\", przede wszystkim na soborze powszechnym. Gdy Kościół przez swój najwyższy Urząd Nauczycielski przedkłada coś \"do wierzenia jako objawione przez Boga\" i jako nauczanie Chrystusa, \"do takich definicji należy przylgnąć posłuszeństwem wiary\". Taka nieomylność rozciąga się na cały depozyt Objawienia Bożego."
        },
        {
          "type": "paragraph",
          "number": 892,
          "content": "Boska asystencja jest także udzielona następcom Apostołów, nauczającym w komunii z następcą Piotra, a w sposób szczególny Biskupowi Rzymu, pasterzowi całego Kościoła, gdy - nie formułując definicji nieomylnej i nie wypowiadając się w \"sposób definitywny\" - wykonuje swoje nauczanie zwyczajne, podaje pouczenia, które prowadzą do lepszego zrozumienia Objawienia w dziedzinie wiary i moralności. Nauczaniu zwyczajnemu wierni powinni okazać \"religijną uległość ich ducha\", która różni się od uległości wiary, a jednak jest jej przedłużeniem."
        },
        {
          "type": "label",
          "content": "Misja uświęcania"
        },
        {
          "type": "paragraph",
          "number": 893,
          "content": "Biskup jest również \"szafarzem łaski najwyższego kapłaństwa\", w szczególności w Eucharystii, którą ofiaruje sam lub troszczy się o jej ofiarowanie za pośrednictwem prezbiterów, swoich współpracowników. Eucharystia bowiem stanowi centrum życia Kościoła partykularnego. Biskup i prezbiterzy uświęcają Kościół przez swoją modlitwę i pracę, przez posługę słowa i sakramentów. Uświęcają go swoim przykładem \"nie jak ci, którzy ciemiężą gminy, ale jako żywe przykłady dla stada\" (1 P 5, 3). W ten sposób mogą \"razem z powierzoną sobie trzodą osiągnąć życie wieczne\"."
        },
        {
          "type": "label",
          "content": "Misja rządzenia"
        },
        {
          "type": "paragraph",
          "number": 894,
          "content": "\"Biskupi kierują powierzonymi sobie poszczególnymi Kościołami jako zastępcy i legaci Chrystusa radami, zachętami i przykładami, ale także mocą swego autorytetu i władzy świętej\", którą powinni jednak sprawować w sposób budujący, w duchu służby, który jest duchem ich Mistrza"
        },
        {
          "type": "paragraph",
          "number": 895,
          "content": "\"Ta władza, którą w imieniu Chrystusa osobiście sprawują, jest własna, zwyczajna i bezpośrednia, choć jej wykonywanie kierowane jest w ostatecznej instancji przez najwyższą władzę Kościoła\". Nie można jednak uważać biskupów za zastępców papieża, którego zwyczajna i bezpośrednia władza nad całym Kościołem nie przekreśla władzy biskupów, ale ją potwierdza i jej broni. Władza ta powinna być wykonywana w jedności z całym Kościołem pod przewodnictwem papieża."
        },
        {
          "type": "paragraph",
          "number": 896,
          "content": "Dobry Pasterz powinien być wzorem i \"formą\" misji pasterskiej biskupa. Biskup, świadomy swoich słabości, \"potrafi współczuć z tymi, którzy trwają w nieświadomości i błędzie. Niech się nie wzbrania wysłuchiwać swoich poddanych, których jak dzieci własne bierze w opiekę... Wierni zaś winni pozostawać w łączności z biskupem, jak Kościół z Chrystusem, a Jezus Chrystus z Ojcem\"."
        },
        {
          "type": "comment",
          "content": "Wszyscy idźcie za biskupem jak Jezus Chrystus za Ojcem, a za waszymi kapłanami jak za Apostołami; szanujcie diakonów jak przykazania Boże. Niech nikt w sprawach dotyczących Kościoła nie robi niczego bez biskupa."
        },
        {
          "type": "label",
          "content": "II. Wierni świeccy"
        },
        {
          "type": "paragraph",
          "number": 897,
          "content": "\"Pod nazwą świeckich rozumie się... wszystkich wiernych chrześcijan nie będących członkami stanu kapłańskiego i stanu zakonnego prawnie ustanowionego w Kościele, mianowicie wiernych chrześcijan, którzy jako wcieleni przez chrzest w Chrystusa, ustanowieni jako Lud Boży i uczynieni na swój sposób uczestnikami kapłańskiego, prorockiego i królewskiego urzędu Chrystusowego, ze swej strony sprawują właściwe całemu ludowi chrześcijańskiemu posłannictwo w Kościele i w świecie\""
        },
        {
          "type": "label",
          "content": "Powołanie świeckich"
        },
        {
          "type": "paragraph",
          "number": 898,
          "content": "\"Zadaniem ludzi świeckich, z tytułu właściwego im powołania, jest szukać Królestwa Bożego, zajmując się sprawami świeckimi i kierując nimi po myśli Bożej... Szczególnym więc ich zadaniem jest tak rozświetlać wszystkie sprawy doczesne... i tak nimi kierować, aby się ustawicznie dokonywały i rozwijały po myśli Chrystusa i aby służyły chwale Stworzyciela i Odkupiciela\"."
        },
        {
          "type": "paragraph",
          "number": 899,
          "content": "Inicjatywa chrześcijan świeckich jest szczególnie konieczna, gdy chodzi o odkrywanie i poszukiwanie sposobów, by rzeczywistości społeczne, polityczne i ekonomiczne przeniknąć wymaganiami nauki i życia chrześcijańskiego. Taka inicjatywa jest zwyczajnym elementem życia Kościoła:"
        },
        {
          "type": "comment",
          "content": "Wierni świeccy zajmują miejsce w pierwszych szeregach Kościoła. Dla nich Kościół stanowi życiową zasadę społeczności ludzkiej. Dlatego to oni i przede wszystkim oni powinni uświadamiać sobie coraz wyraźniej nie tylko to, że należą do Kościoła, ale że sami są Kościołem, to znaczy wspólnotą wiernych żyjących na ziemi pod jednym przewodnictwem papieża oraz biskupów pozostających z nim w łączności. Oni są Kościołem."
        },
        {
          "type": "paragraph",
          "number": 900,
          "content": "Ponieważ świeccy, jak wszyscy wierni, wezwani są przez Boga do apostolstwa na mocy chrztu i bierzmowania, dlatego mają obowiązek i prawo, indywidualnie lub zjednoczeni w stowarzyszeniach, starania się, by orędzie zbawienia zostało poznane i przyjęte przez wszystkich ludzi na całej ziemi. Obowiązek ten jest tym bardziej naglący tam, gdzie jedynie przez nich inni ludzie mogą usłyszeć Ewangelię i poznać Chrystusa. Ich działalność we wspólnotach eklezjalnych jest tak konieczna, że bez niej w większości przypadków apostolstwo pasterzy nie może być w pełni skuteczne."
        },
        {
          "type": "label",
          "content": "Uczestnictwo świeckich w misji kapłańskiej Chrystusa"
        },
        {
          "type": "paragraph",
          "number": 901,
          "content": "\"Świeccy, jako poświęceni Chrystusowi i namaszczeni Duchem Świętym, w przedziwny sposób są powołani i przygotowani do tego, aby rodziły się w nich zawsze coraz obfitsze owoce Ducha. Wszystkie bowiem ich uczynki, modlitwy i apostolskie przedsięwzięcia, życie małżeńskie i rodzinne, codzienna praca, wypoczynek ducha i ciała, jeśli odbywają się w Duchu, a nawet utrapienia życia, jeśli cierpliwie są znoszone, stają się duchowymi ofiarami, miłymi Bogu przez Jezusa Chrystusa; ofiary te składane są zbożnie Ojcu w eucharystycznym obrzędzie wraz z ofiarą Ciała Pańskiego. W ten sposób i ludzie świeccy, jako zbożnie działający wszędzie czciciele Boga, sam świat Jemu poświęcają\"."
        },
        {
          "type": "paragraph",
          "number": 902,
          "content": "W sposób szczególny w misji uświęcania uczestniczą rodzice, \"prowadząc w duchu chrześcijańskim życie małżeńskie i podejmując chrześcijańskie wychowanie dzieci\"."
        },
        {
          "type": "paragraph",
          "number": 903,
          "content": "Świeccy, którzy posiadają wymagane przymioty, mogą być przyjęci na stałe do poshugi lektora i akolity. \"Tam gdzie to doradza konieczność Kościoła, z braku szafarzy także świeccy, chociażby nie byli lektorami lub akolitami, mogą wykonywać pewne obowiązki w ich zastępstwie, mianowicie: posługę słowa, przewodniczenie modlitwom liturgicznym, udzielanie chrztu, a także rozdzielanie Komunii świętej, zgodnie z przepisami prawa\"."
        },
        {
          "type": "label",
          "content": "Uczestnictwo świeckich w misji prorockiej Chrystusa"
        },
        {
          "type": "paragraph",
          "number": 904,
          "content": "\"Chrystus... pełni swe prorocze zadanie... nie tylko przez hierarchię... ale także przez świeckich, których po to ustanowił świadkami oraz wyposażył w zmysł wiary i łaskę słowa\" :"
        },
        {
          "type": "comment",
          "content": "Pouczanie kogoś, by doprowadzić go do wiary, jest zadaniem każdego kaznodziei, a nawet każdego wierzącego."
        },
        {
          "type": "paragraph",
          "number": 905,
          "content": "Świeccy wypełniają swoją misję prorocką również przez ewangelizację, \"to znaczy głoszenie Chrystusa... zarówno świadectwem życia, jak i słowem\". W przypadku świeckich \"ta ewangelizacja... nabiera swoistego charakteru i szczególnej skuteczności przez to, że dokonuje się w zwykłych warunkach właściwych światu\"."
        },
        {
          "type": "comment",
          "content": "Tego rodzaju apostolstwo nie polega jednak na samym tylko świadectwie życia. Prawdziwy apostoł szuka okazji głoszenia Chrystusa również słowem, bądź to niewierzącym... bądź wierzącym."
        },
        {
          "type": "paragraph",
          "number": 906,
          "content": "Wierni świeccy, którzy są do tego zdolni i przygotowani, mogą wnosić swój wkład w formację katechetyczną, w nauczanie świętej nauki i w wykorzystanie środków społecznego przekazu."
        },
        {
          "type": "paragraph",
          "number": 907,
          "content": "\"Stosownie do posiadanej wiedzy, kompetencji i zdolności, jakie posiadają, przysługuje im prawo, a niekiedy nawet obowiązek wyjawiania swego zdania świętym pasterzom w sprawach dotyczących dobra Kościoła oraz - zachowując nienaruszalność wiary i obyczajów, szacunek wobec pasterzy, biorąc pod uwagę wspólny pożytek i godność osoby - podawania go do wiadomości innym wiernym\"."
        },
        {
          "type": "label",
          "content": "Uczestnictwo świeckich w misji królewskiej Chrystusa"
        },
        {
          "type": "paragraph",
          "number": 908,
          "content": "Chrystus, przez swoje posłuszeństwo aż do śmierci, udzielił swoim wiernym daru królewskiej wolności, by \"przez zaparcie się siebie oraz przez życie święte pokonywali w sobie samych panowanie grzechu\"."
        },
        {
          "type": "comment",
          "content": "Ten, kto utrzymuje w karności swoje ciało i kieruje swoją duszą, nie pozwalając, by była ona niepokojona namiętnościami, jest panem siebie; słusznie może być nazwany królem, ponieważ umie panować nad samym sobą; jest wolny i niezależny oraz nie poddaje się w niewolę grzechu."
        },
        {
          "type": "paragraph",
          "number": 909,
          "content": "\"Ponadto świeccy winni wspólnymi siłami tak uzdrawiać istniejące na świecie urządzenia i warunki, jeśli one gdzieś skłaniają do grzechu, by to wszystko stosowało się do norm sprawiedliwości i raczej sprzyjało praktykowaniu cnót, niż mu przeszkadzało. Tak postępując, przepoją kulturę i dzieła ludzkie wartością moralną\"."
        },
        {
          "type": "paragraph",
          "number": 910,
          "content": "\"Świeccy mogą czuć się powołani do współdziałania ze swymi pasterzami w służbie dla wspólnoty kościelnej, dla jej wzrostu i żywotności, wybierając rozmaite posługi, według łaski i charyzmatów, jakich im Pan udzieli\"."
        },
        {
          "type": "paragraph",
          "number": 911,
          "content": "W Kościele \"wierni świeccy mogą współdziałać w wykonywaniu władzy, zgodnie z przepisami prawa\". Dotyczy to ich obecności na synodach partykularnych synodach diecezjalnych, w radach duszpasterskich; sprawowania misji duszpasterskiej w parafii; współpracy w radach ekonomicznych; udziału w trybunałach kościelnych itd."
        },
        {
          "type": "paragraph",
          "number": 912,
          "content": "Wierni powinni \"pilnie wyróżniać prawa i obowiązki, jakie spoczywają na nich jako na członkach Kościoła, od tych, które przysługują im jako członkom społeczności ludzkiej. I mają starać się harmonijnie godzić jedne z drugimi, pamiętając o tym, że w każdej sprawie doczesnej kierować się winni sumieniem chrześcijańskim, bo żadna działalność ludzka, nawet w sprawach doczesnych, nie może być wyjęta spod władzy Boga\"."
        },
        {
          "type": "paragraph",
          "number": 913,
          "content": "\"W ten sposób każdy świecki na mocy samych darów, jakie otrzymał, staje się świadkiem i zarazem żywym narzędziem posłannictwa samego Kościoła <<według miary daru Chrystusowego>> (Ef 4, 7)\"."
        },
        {
          "type": "label",
          "content": "III. Życie konsekrowane"
        },
        {
          "type": "paragraph",
          "number": 914,
          "content": "\"Stan, który opiera się na profesji rad ewangelicznych, nie dotyczy hierarchicznej struktury Kościoła, należy jednak nienaruszalnie do jego życia i świętości\"."
        },
        {
          "type": "label",
          "content": "Rady ewangeliczne, życie konsekrowane"
        },
        {
          "type": "paragraph",
          "number": 915,
          "content": "Rady ewangeliczne, w ich wielości, są proponowane wszystkim uczniom Chrystusa. Doskonałość miłości, do której są powołani wszyscy wierni, nakłada na tych, którzy w sposób wolny przyjmują wezwanie do życia konsekrowanego, obowiązek praktykowania czystości w bezżenności dla Królestwa, obowiązek ubóstwa i posłuszeństwa. Profesja rad ewangelicznych, w trwałym stanie życia uznanym przez Kościół, jest znakiem charakterystycznym \"życia poświęconego\" Bogu."
        },
        {
          "type": "paragraph",
          "number": 916,
          "content": "Stan życia konsekrowanego ukazuje się zatem jako jeden ze sposobów przeżywania \"bardziej wewnętrznej\" konsekracji, która opiera się na chrzcie i polega na całkowitym oddaniu się Bogu. W życiu konsekrowanym wierni, za natchnieniem Ducha Świętego, decydują się w sposób doskonalszy iść za Chrystusem, poświęcić się umiłowanemu nade wszystko Bogu oraz, dążąc do doskonałej miłości w służbie Królestwa, głosić w Kościele chwałę świata, który ma przyjść, oraz być jego znakiem."
        },
        {
          "type": "label",
          "content": "Wielkie drzewo o licznych gałęziach"
        },
        {
          "type": "paragraph",
          "number": 917,
          "content": "\"Wyrosły niby na drzewie, które się cudownie i bujnie rozkrzewiło na Pańskiej z danego przez Boga zalążka, rozmaite formy życia samotnego lub wspólnego, rozmaite rodziny zakonne, które pomnażają to, co służy zarówno pożytkowi ich członków, jak i dobru całego Ciała Chrystusa\"."
        },
        {
          "type": "paragraph",
          "number": 918,
          "content": "\"Już od początku byli w Kościele zarówno mężczyźni, jak i niewiasty, którzy chcieli przez praktykę rad ewangelicznych z większą swobodą iść za Chrystusem i wierniej Go naśladować, prowadząc na swój sposób życie Bogu poświęcone. Wielu spośród nich, z natchnienia Ducha Świętego, prowadziło życie pustelnicze lub tworzyło rodziny zakonne, które Kościół chętnie objął swą powagą i zatwierdził\"."
        },
        {
          "type": "paragraph",
          "number": 919,
          "content": "Biskupi powinni zawsze starać się rozpoznawać nowe dary życia konsekrowanego powierzane przez Ducha Świętego Jego Kościołowi; zatwierdzanie nowych form życia konsekrowanego jest zarezerwowane Stolicy Apostolskiej."
        },
        {
          "type": "label",
          "content": "Życie pustelnicze"
        },
        {
          "type": "paragraph",
          "number": 920,
          "content": "Pustelnicy nie zawsze składają publicznie profesję trzech rad ewangelicznych, ale \"przez surowe odsunięcie się od świata, milczenie, samotność, gorliwą modlitwę i pokutę poświęcają swoje życie na chwałę Boga i zbawienie świata\"."
        },
        {
          "type": "paragraph",
          "number": 921,
          "content": "Ukazują oni każdemu wewnętrzny aspekt tajemnicy Kościoła, którym jest osobowa bliskość z Chrystusem. Ukryte przed światem życie pustelnika jest milczącym przepowiadaniem Chrystusa, któremu oddał swoje życie, ponieważ jest On dla niego wszystkim. Na tym polega to szczególne powołanie, by na pustyni, właśnie w walce wewnętrznej, znaleźć chwałę Ukrzyżowanego."
        },
        {
          "type": "label",
          "content": "Dziewice konsekrowane"
        },
        {
          "type": "paragraph",
          "number": 922,
          "content": "Począwszy od czasów apostolskich dziewice i wdowy chrześcijańskie, powołane przez Pana, by poświęcić się Mu w sposób niepodzielny w większej wolności serca, ciała i ducha, podejmowały za aprobatą Kościoła decyzję życia w stanie dziewictwa lub dozgonnej czystości \"dla Królestwa niebieskiego\" (Mt 19, 12)."
        },
        {
          "type": "paragraph",
          "number": 923,
          "content": "\"Wyrażając święty zamiar wierniejszego pójścia za Chrystusem, dziewice zostają poświęcone Bogu przez biskupa diecezjalnego według zaaprobowanego obrzędu liturgicznego oraz mistycznie poślubione Chrystusowi, Synowi Bożemu, i włączone w służbę Kościoła\". Przez ten uroczysty obrzęd (Consecratio virginum) \"dziewica staje się osobą konsekrowaną, transcendentnym znakiem miłości Kościoła do Chrystusa, eschatologicznym obrazem tej niebieskiej Oblubienicy i przyszłego życia\"."
        },
        {
          "type": "paragraph",
          "number": 924,
          "content": "\"Obok wspomnianych form życia konsekrowanego\" stan dziewic obejmuje kobiety żyjące w świecie (lub mniszki), które poświęcają się modlitwie, pokucie, służbie braciom i pracy apostolskiej, stosownie do ich stanu i odpowiednich charyzmatów ofiarowanych każdej z nich. Dziewice konsekrowane mogą się zrzeszać, by wierniej wypełniać swoje postanowienie."
        },
        {
          "type": "label",
          "content": "Życie zakonne"
        },
        {
          "type": "paragraph",
          "number": 925,
          "content": "Życie zakonne, powstałe w pierwszych wiekach chrześcijaństwa na Wschodzie i praktykowane w instytutach kanonicznie erygowanych przez Kościół, różni się od innych form życia konsekrowanego przez swój aspekt kultowy, publiczną profesję rad ewangelicznych, życie braterskie prowadzone we wspólnocie, świadectwo dawane zjednoczeniu z Chrystusem i Kościołem."
        },
        {
          "type": "paragraph",
          "number": 926,
          "content": "Życie zakonne wypływa z tajemnicy Kościoła. Jest ono darem, który Kościół otrzymuje od swojego Pana i który ofiaruje jako trwały stan życia osobie powołanej przez Boga w profesji rad ewangelicznych. W ten sposób Kościół może ukazywać równocześnie Chrystusa i rozpoznawać się jako Oblubienica Zbawiciela. Życie zakonne w swoich różnych formach zmierza do tego, by było znakiem miłości Bożej wyrażonej językiem naszych czasów."
        },
        {
          "type": "paragraph",
          "number": 927,
          "content": "Wszyscy zakonnicy, podlegający lub nie podlegający władzy ordynariusza, należą do współpracowników biskupa diecezjalnego w jego misji pasterskiej. Zakładanie i misyjne rozszerzanie się Kościoła domagają się obecności życia zakonnego w jego różnych formach od samych początków ewangelizacji. \"Historia odnotowuje wielkie zasługi rodzin zakonnych w krzewieniu wiary i formowaniu nowych Kościołów od starożytnych instytucji monastycznych przez zakony średniowieczne aż po współczesne zgromadzenia\"."
        },
        {
          "type": "label",
          "content": "Instytuty świeckie"
        },
        {
          "type": "paragraph",
          "number": 928,
          "content": "\"Instytut świecki jest instytutem życia konsekrowanego, w którym wierni żyjący w świecie dążą do doskonałej miłości i starają się przyczynić do uświęcenia świata, zwłaszcza od wewnątrz\"."
        },
        {
          "type": "paragraph",
          "number": 929,
          "content": "Przez \"życie całkowicie i doskonale poświęcone (temu) uświęceniu\" członkowie instytutów uczestniczą w misji ewangelizacyjnej Kościoła \"w świecie i jakby od strony świata\", gdzie ich obecność jest \"zaczynem do wzmocnienia i wzrostu Ciała Chrystusa\". Ich \"świadectwo życia chrześcijańskiego\" zmierza do \"układania spraw doczesnych po Bożemu i przepajania świata mocą Ewangelii\". Przez święte więzy przyjmują oni rady ewangeliczne i strzegą między sobą wspólnoty i braterstwa \"zgodnie z własnym świeckim sposobem życia\"."
        },
        {
          "type": "label",
          "content": "Stowarzyszenia życia apostolskiego"
        },
        {
          "type": "paragraph",
          "number": 930,
          "content": "Obok różnych form życia konsekrowanego istnieją \"stowarzyszenia życia apostolskiego, których członkowie - bez ślubów zakonnych - realizują własny cel apostolski stowarzyszenia i prowadzą życie braterskie we wspólnocie, zgodnie z własnym sposobem życia, dążą do doskonałej miłości przez zachowanie konstytucji. Wśród nich są stowarzyszenia, których członkowie podejmują rady ewangeliczne\" według ich konstytucji."
        },
        {
          "type": "label",
          "content": "Konsekracja i posłanie: zwiastować Króla, który przychodzi"
        },
        {
          "type": "paragraph",
          "number": 931,
          "content": "Człowiek oddany umiłowanemu nade wszystko Bogu, ofiarowany Mu już przez chrzest, poświęca się w ten sposób głębiej służbie Bożej i oddaje się dla dobra Kościoła. Przez stan konsekracji Bogu Kościół objawia Chrystusa i pokazuje, w jak przedziwny sposób działa w nim Duch Święty. Zadaniem składających profesję rad ewangelicznych jest przede wszystkim życie swoją konsekracją. Ponieważ jednak \"na mocy samej konsekracji poświęcają się na służbę Kościołowi, powinni w sposób właściwy ich instytutowi mieć szczególny udział w działalności misyjnej\"."
        },
        {
          "type": "paragraph",
          "number": 932,
          "content": "W Kościele, który jest jakby sakramentem, to znaczy znakiem i narzędziem życia Bożego, życie konsekrowane jawi się jako szczególny znak tajemnicy Odkupienia. \"Wierniej\" iść za Chrystusem i naśladować Go, \"wyraźniej\" ukazywać Jego wyniszczenie, oznacza być \"głębiej\" obecnym w sercu Chrystusa dla sobie współczesnych. Ci bowiem, którzy idą tą \"węższą\" drogą, pobudzają swoim przykładem braci oraz \"dają wspaniałe i zaszczytne świadectwo temu, iż świat nie może się przemienić i ofiarować się Bogu bez ducha błogosławieństw\"."
        },
        {
          "type": "paragraph",
          "number": 933,
          "content": "Zarówno gdy to świadectwo jest publiczne, na przykład w stanie zakonnym, jak również prywatne czy nawet ukryte, przyjście Chrystusa pozostaje dla wszystkich konsekrowanych początkiem i światłem ich życia:"
        },
        {
          "type": "comment",
          "content": "Ponieważ Lud Boży nie ma tutaj trwałego miasta... to stan zakonny... ukazuje także wszystkim wierzącym dobra niebieskie już na tym świecie obecne, jak i daje świadectwo nowemu i wiekuistemu życiu zyskanemu dzięki odkupieniu przez Chrystusa oraz zapowiada przyszłe zmartwychwstanie i chwałę Królestwa niebieskiego."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 934,
          "content": "\"Z ustanowienia Bożego są w Kościele wśród wiernych święci szafarze, których w prawie nazywa się także duchownymi; pozostałych nazywa się świeckimi\". Są także wierni, należący do jednej i do drugiej kategorii, którzy przez profesję rad ewangelicznych poświęcili się szczególnie Bogu i w taki sposób służą posłaniu Kościoła."
        },
        {
          "type": "paragraph",
          "number": 935,
          "content": "Chrystus posyła swoich Apostołów i ich następców, aby głosili wiarę i rozszerzali Jego Królestwo. Daje im udział w swoim posłaniu. Otrzymują oni od Niego władzę działania w Jego Osobie."
        },
        {
          "type": "paragraph",
          "number": 936,
          "content": "Pan uczynił Piotra widzialnym fundamentem swojego Kościoła i powierzył mu jego \"klucze\". Biskup Kościoła w Rzymie, następca św. Piotra, \"jest głową Kolegium Biskupów, zastępcą Chrystusa i pasterzem całego Kościoła tu na ziemi\"."
        },
        {
          "type": "paragraph",
          "number": 937,
          "content": "Papież \"cieszy się z ustanowienia Bożego najwyższą, pełną, bezpośrednią i powszechną władzą duszpasterską\"."
        },
        {
          "type": "paragraph",
          "number": 938,
          "content": "Biskupi, ustanowieni przez Ducha Świętego, są następcami Apostołów; każdy z nich jest \"widzialnym źródłem i fundamentem jedności w swoim Kościele partykularnym\"."
        },
        {
          "type": "paragraph",
          "number": 939,
          "content": "Biskupi przy pomocy prezbiterów, swoich współpracowników, i diakonów pełnią misję autentycznego nauczania wiary, sprawowania kultu Bożego, przede wszystkim Eucharystii, i rządzenia Kościołem jako prawdziwi pasterze. Do ich funkcji należy także troska o wszystkie Kościoły, razem z papieżem i pod jego zwierzchnictwem."
        },
        {
          "type": "paragraph",
          "number": 940,
          "content": "\"Ponieważ właściwością stanu ludzi świeckich jest życie wśród świata i spraw doczesnych, dlatego wzywa ich Bóg, by ożywieni duchem chrześcijańskim, sprawowali niczym zaczyn swoje apostolstwo w świecie\"."
        },
        {
          "type": "paragraph",
          "number": 941,
          "content": "Świeccy uczestniczą w kapłaństwie Chrystusa; coraz bardziej z Nim zjednoczeni, pomnażają łaskę chrztu i bierzmowania we wszystkich wymiarach życia osobistego, rodzinnego, społecznego i kościelnego. Urzeczywistniają w ten sposób powołanie do świętości, do której są wezwani wszyscy ochrzczeni."
        },
        {
          "type": "paragraph",
          "number": 942,
          "content": "Dzięki swej misji prorockiej świeccy \"są też powołani i do tego, aby we wszystkim pośród wspólnoty ludzkiej byli świadkami Chrystusa\"."
        },
        {
          "type": "paragraph",
          "number": 943,
          "content": "Dzięki swej misji królewskiej świeccy mają moc zwyciężania w sobie i w świecie panowania grzechu przez wyrzeczenie się siebie oraz przez świętość życia."
        },
        {
          "type": "paragraph",
          "number": 944,
          "content": "Życie konsekrowane Bogu charakteryzuje się publiczną profesją rad ewangelicznych: ubóstwa, czystości i posłuszeństwa w trwałym stanie życia uznanym przez Kościół."
        },
        {
          "type": "paragraph",
          "number": 945,
          "content": "Człowiek oddany umiłowanemu nade wszystko Bogu, ofiarowany Mu już przez chrzest, w stanie życia konsekrowanego bardziej wewnętrznie poświęca się służbie Bożej i oddaje się dla dobra całego Kościoła."
        },
        {
          "type": "article",
          "content": "Paragraf piąty\n\nKOMUNIA ŚWIĘTYCH"
        },
        {
          "type": "paragraph",
          "number": 946,
          "content": "Po wyznaniu wiary w \"święty Kościół powszechny\", Symbol Apostolski dodaje \"świętych obcowanie\" (komunia świętych). Artykuł ten jest w pewnym sensie dalszym ciągiem poprzedniego: \"Czymże jest Kościół, jak nie zgromadzeniem wszystkich świętych?\" Kościół jest właśnie komunią świętych."
        },
        {
          "type": "paragraph",
          "number": 947,
          "content": "\"Skoro wszyscy wierzący tworzą jedno ciało, dobro jednego jest przekazywane innym... Należy więc wierzyć, że istnieje w Kościele wspólnota dóbr. Najważniejszym członkiem jest jednak Chrystus, ponieważ On jest Głową... Dlatego dobro Chrystusa jest przekazywane wszystkim członkom, a dokonuje się to przez sakramenty Kościoła\". \"Jedność Ducha Świętego, który ożywia Kościół i nim kieruje, sprawia, że wszystko to, co Kościół posiada, jest wspólne tym, którzy do niego należą\"."
        },
        {
          "type": "paragraph",
          "number": 948,
          "content": "Pojęcie \"komunia świętych\" ma więc dwa znaczenia, ściśle ze sobą powiązane: \"komunia w rzeczach świętych (sancta)\" i \"komunia między osobami świętymi (sancti)\"."
        },
        {
          "type": "comment",
          "content": "Sancta sanctis! - \"To, co święte, dla tych, którzy są święci\" - taką aklamację wypowiada celebrans w większości liturgii wschodnich w czasie podniesienia świętych Darów przed udzieleniem Komunii. Wierni (sancti) są karmieni Ciałem i Krwią Chrystusa (sancta), by wzrastać w komunii Ducha Świętego (Koinonia) i przekazywać ją światu."
        },
        {
          "type": "label",
          "content": "I. Komunia dóbr duchowych"
        },
        {
          "type": "paragraph",
          "number": 949,
          "content": "Uczniowie w pierwotnej wspólnocie w Jerozolimie \"trwali w nauce Apostołów i we wspólnocie, w łamaniu chleba i w modlitwach\" (Dz 2, 42):"
        },
        {
          "type": "comment",
          "content": "Komunia wiary. Wiara wiernych jest wiarą Kościoła otrzymaną od Apostołów; jest skarbem życia, który się pomnaża, gdy jest rozdzielany."
        },
        {
          "type": "paragraph",
          "number": 950,
          "content": "Komunia sakramentów. \"Owoc wszystkich sakramentów należy do wszystkich wiernych, którzy przez pośrednictwo tych samych sakramentów, będących również tajemniczymi arteriami, zostają zjednoczeni z Chrystusem i wszczepieni w Niego. Przede wszystkim chrzest jest jakby bramą, przez którą wchodzi się do Kościoła, i więzią jedności. Komunia świętych jest komunią sakramentów... Pojęcie komunii może być stosowane do każdego z nich, ponieważ każdy z nich jednoczy nas z Bogiem... Pojęcie to jest właściwe Eucharystii bardziej niż innym sakramentom, ponieważ przede wszystkim ona urzeczywistnia tę komunię\"."
        },
        {
          "type": "paragraph",
          "number": 951,
          "content": "Komunia charyzmatów. We wspólnocie Kościoła Duch Święty \"rozdziela między wiernych wszystkich stanów... szczególne łaski\" w celu budowania Kościoła. \"Wszystkim objawia się Duch dla wspólnego dobra\"."
        },
        {
          "type": "paragraph",
          "number": 952,
          "content": "\"Wszystko mieli wspólne\" (Dz 4, 32). \"Wszystko, co posiada prawdziwy chrześcijanin, powinien traktować jako dobro, które ma wspólne z innymi, oraz zawsze powinien być gotowy i chętny przyjść z pomocą najbardziej potrzebującym\". Chrześcijanin jest zarządcą dóbr Pana."
        },
        {
          "type": "paragraph",
          "number": 953,
          "content": "Komunia miłości. W sanctorum communio \"nikt... z nas nie żyje dla siebie i nikt nie umiera dla siebie\" (Rz 14, 7). \"Gdy cierpi jeden członek, współcierpią wszystkie inne członki; podobnie gdy jednemu członkowi okazywane jest poszanowanie, współweselą się wszystkie członki. Wy przeto jesteście Ciałem Chrystusa i poszczególnymi członkami\" (1 Kor 12, 26-27). \"Miłość... nie szuka swego\" (1 Kor 13, 5). Najmniejszy nasz czyn spełniony w miłości przynosi korzyść wszystkim, w solidarności z wszystkimi ludźmi, żywymi czy zmarłymi, która opiera się na komunii świętych. Każdy grzech szkodzi tej komunii."
        },
        {
          "type": "label",
          "content": "II. Komunia Kościoła w niebie i na ziemi"
        },
        {
          "type": "paragraph",
          "number": 954,
          "content": "Trzy stany w Kościele. \"Dopóki Pan nie przyjdzie w majestacie swoim, a wraz z Nim wszyscy aniołowie, dopóki po zniszczeniu śmierci wszystko nie zostanie Mu poddane, jedni spośród Jego uczniów pielgrzymują na ziemi, inni, dokonawszy żywota, poddają się oczyszczeniu, jeszcze inni zażywają chwały, widząc <<wyraźnie samego Boga troistego i jedynego, jako jest>>\"."
        },
        {
          "type": "comment",
          "content": "Wszyscy jednak, w różnym stopniu i w rozmaity sposób, złączeni jesteśmy wzajemnie w tej samej miłości Boga i bliźniego i ten sam hymn chwały śpiewamy Bogu naszemu. Wszyscy bowiem, którzy należą do Chrystusa, mając Jego Ducha, zrastają się w jeden Kościół i zespalają się wzajemnie ze sobą w Chrystusie."
        },
        {
          "type": "paragraph",
          "number": 955,
          "content": "\"Łączność pielgrzymów z braćmi, którzy zasnęli w pokoju Chrystusowym, bynajmniej nie ustaje; przeciwnie, według nieustannej wiary Kościoła umacnia się jeszcze dzięki wzajemnemu udzielaniu sobie dóbr duchowych\"."
        },
        {
          "type": "paragraph",
          "number": 956,
          "content": "Wstawiennictwo świętych. \"Ponieważ mieszkańcy nieba, będąc głębiej zjednoczeni z Chrystusem, jeszcze mocniej utwierdzają cały Kościół w świętości... nieustannie wstawiają się za nas u Ojca, ofiarując Mu zasługi, które przez jedynego Pośrednika między Bogiem i ludźmi, Jezusa Chrystusa, zdobyli na ziemi... Ich przeto troska braterska wspomaga wydatnie słabość naszą\"."
        },
        {
          "type": "comment",
          "content": "Nie płaczcie, będziecie mieli ze mnie większy pożytek i będę wam skuteczniej pomagał niż za życia. \nPrzejdę do mojego nieba, by czynić dobrze na ziemi"
        },
        {
          "type": "paragraph",
          "number": 957,
          "content": "Komunia ze świętymi. \"Nie tylko jednak ze względu na sam ich przykład czcimy pamięć mieszkańców nieba, ale bardziej jeszcze dlatego, żeby umacniała się jedność całego Kościoła w Duchu przez praktykowanie braterskiej miłości. Bo jak wzajemna łączność chrześcijańska między pielgrzymami prowadzi nas bliżej Chrystusa, tak obcowanie ze świętymi łączy nas z Chrystusem, z którego, niby ze Źródła i Głowy, wypływa wszelka łaska i życie Ludu Bożego\"."
        },
        {
          "type": "comment",
          "content": "Składamy hołd (Chrystusowi) w naszej adoracji, gdyż jest Synem Bożym, męczenników zaś kochamy jako uczniów i naśladowców Pana, a to jest rzeczą słuszną, gdyż w niezrównanym stopniu oddali się oni na służbę swojemu Królowi i Mistrzowi. Obyśmy również i my mogli stać się ich towarzyszami i współuczniami."
        },
        {
          "type": "paragraph",
          "number": 958,
          "content": "Komunia ze zmarłymi. \"Uznając w pełni tę wspólnotę całego Mistycznego Ciała Jezusa Chrystusa, Kościół pielgrzymów od zarania religii chrześcijańskiej czcił z wielkim pietyzmem pamięć zmarłych, a <<ponieważ święta i zbawienna jest myśl modlić się za umarłych, aby byli od grzechów uwolnieni>> (2 Mch 12, 45), także modły za nich ofiarowywał\". Nasza modlitwa za zmarłych nie tylko może im pomóc, lecz także sprawia, że staje się skuteczne ich wstawiennictwo za nami."
        },
        {
          "type": "paragraph",
          "number": 959,
          "content": "W jednej rodzinie Bożej. \"Wszyscy, którzy jesteśmy synami Bożymi i stanowimy jedną rodzinę w Chrystusie, gdy łączymy się ze sobą we wzajemnej miłości i w jednej chwale Trójcy Przenajświętszej, odpowiadamy najgłębszemu powołaniu Kościoła\"."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 960,
          "content": "Kościół jest \"komunią świętych\": wyrażenie to oznacza najpierw \"rzeczy święte\" (sancta), a przede wszystkim Eucharystię, przez którą jest reprezentowana i realizowana \"jedność wiernych, którzy stanowią jedno ciało w Chrystusie\"."
        },
        {
          "type": "paragraph",
          "number": 961,
          "content": "Wyrażenie to oznacza także komunię \"osób świętych\" (sancti) w Chrystusie, który \"umarł za wszystkich\", tak że każdy czyn lub cierpienie w Chrystusie i dla Chrystusa przynosi owoce dla wszystkich."
        },
        {
          "type": "paragraph",
          "number": 962,
          "content": "\"Wierzymy we wspólnotę wszystkich wiernych chrześcijan, a mianowicie tych, którzy pielgrzymują na ziemi, zmarłych, którzy jeszcze oczyszczają się, oraz tych, którzy cieszą się już szczęściem nieba, i że wszyscy łączą się w jeden Kościół; wierzymy również, że w tej wspólnocie mamy zwróconą ku sobie miłość miłosiernego Boga i Jego świętych, którzy zawsze są gotowi na słuchanie naszych próśb\"."
        },
        {
          "type": "article",
          "content": "Paragraf szósty\n\nMARYJA - MATKA CHRYSTUSA, MATKA KOŚCIOŁA"
        },
        {
          "type": "paragraph",
          "number": 963,
          "content": "Po omówieniu roli Maryi Dziewícy w misterium Chrystusa i Ducha Świętego należy teraz rozważyć Jej miejsce w misterium Kościoła. \"Istotnie, Maryja Dziewica... jest uznawana i czczona jako prawdziwa Matka Boga i Odkupiciela... co więcej, jest <<również Matką członków (Chrystusa)... ponieważ swoją miłością współdziałała w tym, by w Kościele rodzili się wierni, którzy są członkami owej Głowy>>\". \"...Maryja, Matka Chrystusa, Matka Kościoła\"."
        },
        {
          "type": "label",
          "content": "I. Macierzyństwo Maryi wobec Kościoła"
        },
        {
          "type": "label",
          "content": "Cała zjednoczona ze swoim Synem..."
        },
        {
          "type": "paragraph",
          "number": 964,
          "content": "Rola Maryi wobec Kościoła jest nieodłączna od Jej zjednoczenia z Chrystusem i wprost z niego wynika. \"Ta zaś łączność Matki z Synem w dziele zbawczym uwidacznia się od chwili dziewiczego poczęcia Chrystusa aż do Jego śmierci\". W sposób szczególny ukazuje się w godzinie Jego męki:"
        },
        {
          "type": "comment",
          "content": "Błogosławiona Dziewica szła naprzód w pielgrzymce wiary i utrzymała wiernie swoje zjednoczenie z Synem aż do krzyża, przy którym nie bez postanowienia Bożego stanęła, najgłębiej ze swoim Jednorodzonym współcierpiała i z ofiarą Jego złączyła się matczynym duchem, z miłością godząc się, aby doznała ofiarniczego wyniszczenia żertwa z Niej zrodzona; a wreszcie przez tegoż Jezusa Chrystusa umierającego na krzyżu oddana została uczniowi jako matka tymi słowami: \"Niewiasto, oto syn Twój\" (J 19, 26-27)."
        },
        {
          "type": "paragraph",
          "number": 965,
          "content": "Po Wniebowstąpieniu swego Syna \"modlitwami swymi wspierała początki Kościoła\". Razem z Apostołami i kilkoma kobietami widzimy \"także Maryję błagającą w modlitwach o dar Ducha, który podczas Zwiastowania już Ją był zacienił\"."
        },
        {
          "type": "label",
          "content": "...także w swoim Wniebowzięciu..."
        },
        {
          "type": "paragraph",
          "number": 966,
          "content": "\"Na koniec Niepokalana Dziewica, zachowana wolną od wszelkiej skazy winy pierworodnej, dopełniwszy biegu życia ziemskiego z ciałem i duszą wzięta została do chwały niebieskiej i wywyższona przez Pana jako Królowa wszystkiego, aby bardziej upodobniła się do Syna swego, Pana panujących oraz Zwycięzcy grzechu i śmierci\". Wniebowzięcie Maryi jest szczególnym uczestniczeniem w Zmartwychwstaniu Jej Syna i uprzedzeniem zmartwychwstania innych chrześcijan:"
        },
        {
          "type": "comment",
          "content": "W narodzeniu Syna zachowałaś dziewictwo, w zaśnięciu nie opuściłaś świata, o Matko Boża: połączyłaś się ze źródłem życia, Ty, która poczęłaś Boga Żywego, a przez swoje modlitwy uwalniasz nas od śmierci."
        },
        {
          "type": "label",
          "content": "...jest naszą Matką w porządku łaski"
        },
        {
          "type": "paragraph",
          "number": 967,
          "content": "Przez całkowite przylgnięcie do woli Ojca, do odkupieńczego dzieła swego Syna, do każdego natchnienia Ducha Świętego, Maryja Dziewica jest dla Kościoła wzorem wiary i miłości. Przez to właśnie jest Ona \"najznakomitszym i całkiem szczególnym członkiem Kościoła\"; Maryja jest \"figurą\" Kościoła (typus Ecclesiae)."
        },
        {
          "type": "paragraph",
          "number": 968,
          "content": "Rola Maryi w stosunku do Kościoła i całej ludzkości ma jeszcze inny wymiar. \"W szczególny zaiste sposób współpracowała z dziełem Zbawiciela przez wiarę, nadzieję i miłość żarliwą dla odnowienia nadprzyrodzonego życia dusz ludzkich. Dlatego to stała się nam Matką w porządku łaski\"."
        },
        {
          "type": "paragraph",
          "number": 969,
          "content": "\"To macierzyństwo Maryi w ekonomii łaski trwa nieustannie, poczynając od aktu zgody, którą przy Zwiastowaniu wiernie wyraziła i którą zachowała bez wahania pod krzyżem, aż do wiekuistego dopełnienia się zbawienia wszystkich wybranych. Albowiem wzięta do nieba, nie zaprzestała tego zbawczego zadania, lecz poprzez wielorakie swoje wstawiennictwo ustawicznie zjednuje nam dary zbawienia wiecznego... Dlatego to do Błogosławionej Dziewicy stosuje się w Kościele tytuły: Orędowniczki, Wspomożycielki, Pomocnicy, Pośredniczki\"."
        },
        {
          "type": "paragraph",
          "number": 970,
          "content": "\"Macierzyńska zaś rola Maryi w stosunku do ludzi żadną miarą nie przyćmiewa i nie umniejsza tego jedynego pośrednictwa Chrystusowego, lecz ukazuje jego moc. Cały bowiem wpływ zbawienny Błogosławionej Dziewicy na ludzi... wywodzi się z nadmiaru zasług Chrystusowych, na Jego pośrednictwie się opiera, od tego pośrednictwa całkowicie jest zależny i z niego czerpie całą moc swoją\". \"Żadne bowiem stworzenie nie może być nigdy stawiane na równi ze Słowem Wcielonym i Odkupicielem; ale jak kapłaństwo Chrystusa w rozmaity sposób staje się udziałem zarówno świętych szafarzy, jak i wiernego ludu i jak jedna dobroć Boża w rozmaity sposób rozlewa się realnie w stworzeniach, tak też jedyne pośrednictwo Odkupiciela nie wyklucza, ale wzbudza u stworzeń rozmaite współdziałanie, pochodzące z uczestnictwa w jednym źródle\"."
        },
        {
          "type": "label",
          "content": "II. Kult Najświętszej Dziewicy"
        },
        {
          "type": "paragraph",
          "number": 971,
          "content": "\"Błogosławić mnie będą wszystkie pokolenia\" (Łk 1, 48). \"Pobożność Kościoła względem Świętej Dziewicy jest wewnętrznym elementem kultu chrześcijańskiego\". Najświętsza Dziewica \"słusznie doznaje od Kościoła czci szczególnej. Już też od najdawniejszych czasów Błogosławiona Dziewica czczona jest pod zaszczytnym imieniem Bożej Rodzicielki, pod której obronę uciekają się w modlitwach wierni we wszystkich swoich przeciwnościach i potrzebach... Kult ten... choć zgoła wyjątkowy, różni się przecież w sposób istotny od kultu uwielbienia, który oddawany jest Słowu Wcielonemu na równi z Ojcem i Duchem Świętym, i jak najbardziej sprzyja temu kultowi\". Wyraża się on w świętach liturgicznych poświęconych Matce Bożej oraz w modlitwie maryjnej, takiej jak różaniec, który jest \"streszczeniem całej Ewangelii\"."
        },
        {
          "type": "label",
          "content": "III. Maryja - eschatologiczna ikona Kościoła"
        },
        {
          "type": "paragraph",
          "number": 972,
          "content": "Po omówieniu rzeczywistości Kościoła, jego początku, posłania i przeznaczenia, możemy jedynie spojrzeć na Maryję, by kontemplować w Niej to, czym jest Kościół w swoim misterium, w swojej \"pielgrzymce wiary\", i czym będzie w ojczyźnie na końcu swojej drogi, gdzie go oczekuje \"w chwale Przenajświętszej i nierozdzielnej Trójcy\", \"we wspólnocie wszystkich świętych\", Ta, którą Kościół czci jako Matkę swego Pana i jako swoją Matkę:"
        },
        {
          "type": "comment",
          "content": "Tymczasem zaś Matka Jezusowa, jak w niebie doznaje już chwały co do ciała i duszy, będąc obrazem i początkiem Kościoła mającego osiągnąć pełnię w przyszłym wieku, tak tu na ziemi, póki nie nadejdzie dzień Pański, przyświeca Ludowi Bożemu pielgrzymującemu jako znak pewnej nadziei i pociechy."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 973,
          "content": "Maryja, wypowiadając \"Fiat\" (\"Niech mi się stanie\") w chwili Zwiastowania i dając swoje przyzwolenie na misterium Wcielenia, współdziałała już w całym dziele, jakie miał wypełnić Jej Syn. Jest Ona Matką wszędzie tam, gdzie On jest Zbawicielem i Głową Mistycznego Ciała."
        },
        {
          "type": "paragraph",
          "number": 974,
          "content": "Po dopełnieniu swego ziemskiego życia Najświętsza Dziewica Maryja została wzięta z ciałem i duszą do chwały nieba, gdzie uczestniczy już w chwale Zmartwychwstania swojego Syna, uprzedzając zmartwychwstanie wszystkich członków Jego Ciała."
        },
        {
          "type": "paragraph",
          "number": 975,
          "content": "\"Wierzymy, że Najświętsza Boża Rodzicielka, Nowa Ewa, Matka Kościoła, kontynuuje w niebie swoją macierzyńską rolę wobec członków Chrystusa\"."
        },
        {
          "type": "article",
          "content": "Artykuł dziesiąty\n\n\"WIERZĘ W ODPUSZCZENIE GRZECHÓW\""
        },
        {
          "type": "paragraph",
          "number": 976,
          "content": "Symbol Apostolski łączy wiarę w odpuszczenie grzechów z wiarą w Ducha Świętego, a także z wiarą w Kościół i w komunię świętych. Chrystus Zmartwychwstały, dając Apostołom Ducha Świętego, udzielił im swojej Boskiej władzy odpuszczania grzechów: \"Weźmijcie Ducha Świętego! Którym odpuścicie grzechy, są im odpuszczone, a którym zatrzymacie, są im zatrzymane\" (J 20, 22-23)."
        },
        {
          "type": "comment",
          "content": "(Część druga Katechizmu omówi bardziej bezpośrednio odpuszczenie grzechów przez chrzest, sakrament pokuty i inne sakramenty, przede wszystkim Eucharystię. W tym miejscu wystarczy krótko przypomnieć niektóre podstawowe prawdy.)"
        },
        {
          "type": "label",
          "content": "I. Jeden chrzest na odpuszczenie grzechów"
        },
        {
          "type": "paragraph",
          "number": 977,
          "content": "Nasz Pan połączył odpuszczenie grzechów z wiarą i z sakramentem chrztu: \"Idźcie na cały świat i głoście Ewangelię wszelkiemu stworzeniu. Kto uwierzy i przyjmie chrzest, będzie zbawiony\" (Mk 16, 15-16). Chrzest jest pierwszym i podstawowym sakramentem odpuszczenia grzechów, ponieważ jednoczy nas z Chrystusem, który umarł za nasze grzechy i zmartwychwstał dla naszego usprawiedliwienia, \"abyśmy i my wkroczyli w nowe życie\" (Rz 6, 4)."
        },
        {
          "type": "paragraph",
          "number": 978,
          "content": "\"Odpuszczenie grzechów w Kościele ma miejsce przede wszystkim, gdy po raz pierwszy wyznaje się wiarę. Z wodą chrzcielną zostaje bowiem udzielone pełne przebaczenie i nie pozostaje już żadna wina: ani pierworodna, ani inna popełniona później; nie pozostaje też żadna kara do odpokutowania, by zadośćuczynić za te grzechy... Łaska chrztu nie uwalnia jednak naszej natury od jej słabości; przeciwnie, nie ma takiego człowieka, który nie musiałby walczyć z pożądliwością, gdyż nie przestaje ona skłaniać do złego\"."
        },
        {
          "type": "paragraph",
          "number": 979,
          "content": "Kto w walce ze skłonnością do złego byłby tak mocny i czujny, by uniknąć wszelkiej rany grzechu? \"Było więc konieczne, aby Kościół miał moc odpuszczania grzechów także w inny sposób niż przez sakrament chrztu. Z tej racji Chrystus dał Kościołowi <<klucze>> Królestwa niebieskiego, mocą których mógłby przebaczyć każdemu grzesznikowi żałującemu za grzechy popełnione po chrzcie świętym aż do ostatniego dnia życia\"."
        },
        {
          "type": "paragraph",
          "number": 980,
          "content": "Ochrzczony może być pojednany z Bogiem i Kościołem przez sakrament pokuty: Ojcowie Kościoła słusznie nazywali pokutę \"mozolnym chrztem\". Sakrament pokuty jest konieczny do zbawienia dla tych, którzy upadli po chrzcie, jak chrzest jest konieczny dla tych, którzy nie zostali jeszcze odrodzeni."
        },
        {
          "type": "label",
          "content": "II. Władza \"kluczy\""
        },
        {
          "type": "paragraph",
          "number": 981,
          "content": "Chrystus po swoim zmartwychwstaniu posłał Apostołów, by w Jego imię głosili \"nawrócenie i odpuszczenie grzechów wszystkim narodom\" (Łk 24, 47). Apostołowie i ich następcy pełnią tę \"posługę jednania\" (2 Kor 5,18), nie tylko głosząc ludziom przebaczenie Boże wysłużone nam przez Chrystusa i wzywając ich do nawrócenia i wiary, lecz także udzielając im odpuszczenia grzechów przez chrzest oraz jednając ich z Bogiem i z Kościołem dzięki władzy \"kluczy\" otrzymanej od Chrystusa:"
        },
        {
          "type": "comment",
          "content": "Kościół otrzymał klucze Królestwa niebieskiego, by dokonywało się w nim odpuszczenie grzechów przez Krew Chrystusa i działanie Ducha Świętego. Dusza, która umarła z powodu grzechu, zostaje ożywiona w Kościele, by żyć z Chrystusem, którego łaska nas zbawiła."
        },
        {
          "type": "paragraph",
          "number": 982,
          "content": "Nie ma takiej winy, nawet najcięższej, której nie mógłby odpuścić Kościół święty. \"Nie ma nikogo tak niegodziwego i winnego, kto nie powinien być pewny przebaczenia, jeśli tylko jego żal jest szczery\". Chrystus, który umarł za wszystkich ludzi, pragnie, by w Jego Kościele bramy przebaczenia były zawsze otwarte dla każdego, kto odwraca się od grzechu."
        },
        {
          "type": "paragraph",
          "number": 983,
          "content": "Katecheza będzie starać się budzić i podtrzymywać u wiernych wiarę w niezrównaną wielkość daru, jakiego Chrystus Zmartwychwstały udzielił swemu Kościołowi. Tym darem jest misja i władza prawdziwego odpuszczania grzechów przez posługę Apostołów i ich następców:"
        },
        {
          "type": "comment",
          "content": "Pan chce, aby Jego uczniowie mieli niezrównaną władzę; chce, by Jego słudzy spełniali w Jego imię to wszystko, co On czynił, gdy był na ziemi. \nKapłani otrzymali władzę, jakiej Bóg nie dał ani aniołom, ani archaniołom... Bóg potwierdza w górze to wszystko, co kapłani czynią na ziemi. \nGdyby w Kościele nie było odpuszczenia grzechów, nie byłoby żadnej ufności, żadnej nadziei życia przyszłego i wiecznego wyzwolenia. Dziękujmy Bogu, który dał Kościołowi taki dar."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 984,
          "content": "Symbol wiary łączy \"odpuszczenie grzechów\" z wyznaniem wiary w Ducha Świętego. Istotnie, Chrystus Zmartwychwstały powierzył Apostołom władzę odpuszczania grzechów, kiedy udzielił im Ducha Świętego."
        },
        {
          "type": "paragraph",
          "number": 985,
          "content": "Chrzest jest pierwszym i podstawowym sakramentem przebaczenia grzechów: jednoczy nas z Chrystusem, który umarł i zmartwychwstał, oraz daje nam Ducha Świętego."
        },
        {
          "type": "paragraph",
          "number": 986,
          "content": "Z woli Chrystusa Kościół posiada władzę odpuszczania grzechów ochrzczonym i wypełnia ją przez biskupów i prezbiterów w sposób zwyczajny w sakramencie pokuty."
        },
        {
          "type": "paragraph",
          "number": 987,
          "content": "\"W odpuszczaniu grzechów kapłani i sakramenty są tylko narzędziami, którymi chce posługiwać się nasz Pan, Jezus Chrystus, jedyny sprawca i dawca naszego zbawienia, by zgładzić nasze nieprawości i udzielić nam laski usprawiedliwienia\"."
        },
        {
          "type": "article",
          "content": "Artykuł jedenasty\n\n\"WIERZĘ W CIAŁA ZMARTWYCHWSTANIE\""
        },
        {
          "type": "paragraph",
          "number": 988,
          "content": "Credo chrześcijańskie - wyznanie naszej wiary w Boga Ojca, Syna i Ducha Świętego oraz w Jego stwórcze, zbawcze i uświęcające działanie - osiąga punkt kulminacyjny w głoszeniu zmartwychwstania umarłych na końcu czasów oraz życia wiecznego."
        },
        {
          "type": "paragraph",
          "number": 989,
          "content": "Wierzymy mocno i mamy nadzieję, że jak Chrystus prawdziwie zmartwychwstał i żyje na zawsze, tak również sprawiedliwi po śmierci będą żyć na zawsze z Chrystusem Zmartwychwstałym i że On wskrzesi ich w dniu ostatecznym. Nasze zmartwychwstanie, podobnie jak zmartwychwstanie Chrystusa, będzie dziełem Trójcy Świętej:"
        },
        {
          "type": "comment",
          "content": "Jeżeli mieszka w was Duch Tego, który Jezusa wskrzesił z martwych, to Ten, co wskrzesił Chrystusa Jezusa z martwych, przywróci do życia wasze śmiertelne ciała mocą mieszkającego w was swego Ducha (Rz 8, 11)."
        },
        {
          "type": "paragraph",
          "number": 990,
          "content": "Pojęcie \"ciało\" oznacza człowieka w jego kondycji poddanej słabości i śmiertelności \"Zmartwychwstanie ciała\" oznacza, że po śmierci będzie żyła nie tylko dusza nieśmiertelna, ale że na nowo otrzymają życie także nasze \"śmiertelne ciała\" (Rz 8,11)."
        },
        {
          "type": "paragraph",
          "number": 991,
          "content": "Wiara w zmartwychwstanie zmarłych była od początku istotnym elementem wiary chrześcijańskiej. Fiducia christianorum resurrectio mortuorum; illam credentes, sumus - \"Zmartwychwstanie umarłych jest ufnością chrześcijan; ta wiara nas ożywia\" :"
        },
        {
          "type": "comment",
          "content": "Dlaczego twierdzą niektórzy spośród was, że nie ma zmartwychwstania? Jeśli nie ma zmartwychwstania, to i Chrystus nie zmartwychwstał. A jeśli Chrystus nie zmartwychwstał, daremne jest nasze nauczanie, próżna jest także wasza wiara... Tymczasem jednak Chrystus zmartwychwstał jako pierwszy spośród tych, co pomarli (1 Kor 15,12-14. 20)."
        },
        {
          "type": "label",
          "content": "I. Zmartwychwstanie Chrystusa i nasze zmartwychwstanie"
        },
        {
          "type": "label",
          "content": "Stopniowe objawianie zmartwychwstania"
        },
        {
          "type": "paragraph",
          "number": 992,
          "content": "Bóg stopniowo objawiał swojemu ludowi prawdę o zmartwychwstaniu umarłych. Nadzieja na cielesne zmartwychwstanie zmarłych pojawia się jako wewnętrzna konsekwencja wiary w Boga, Stwórcę całego człowieka, z duszą i ciałem. Stwórca nieba i ziemi jest także Tym, który zachowuje wiernie swoje przymierze z Abrahamem i jego potomstwem. W tej podwójnej perspektywie zacznie wyrażać się wiara w zmartwychwstanie. Męczennicy machabejscy wyznają w godzinie próby:"
        },
        {
          "type": "comment",
          "content": "Król świata... nas, którzy umieramy za Jego prawa, wskrzesi i ożywi do życia wiecznego (2 Mch 7, 9). Lepiej jest nam, którzy giniemy z ludzkich rąk, w Bogu pokładać nadzieję, że znów przez Niego będziemy wskrzeszeni (2 Mch 7,14)."
        },
        {
          "type": "paragraph",
          "number": 993,
          "content": "Faryzeusze i wielu współczesnych Pana mieli nadzieję na zmartwychwstanie. Jezus stale o nim nauczał. Saduceuszom, którzy nie przyjmowali zmartwychwstania, odpowiada: \"Czyż nie dlatego jesteście w błędzie, że nie rozumiecie Pisma ani mocy Bożej?\" (Mk 12, 24). Wiara w zmartwychwstanie opiera się na wierze w Boga, który nie jest \"Bogiem umarłych, lecz żywych\" (Mk 12, 27)."
        },
        {
          "type": "paragraph",
          "number": 994,
          "content": "Co więcej, Jezus łączy wiarę w zmartwychwstanie ze swoją Osobą: \"Ja jestem zmartwychwstaniem i życiem\" (J 11, 25). To Jezus jest Tym, który w ostatnim dniu wskrzesi tych, którzy będą wierzyć w Niego i którzy będą spożywać Jego Ciało i pić Jego Krew. Już teraz daje tego znak i zadatek, przywracając do życia niektórych zmarłych, Zapowiadając w ten sposób własne zmartwychwstanie, które jednak nastąpi w innym porządku. Jezus mówi o tym wyjątkowym wydarzeniu jako o \"znaku proroka Jonasza\" (Mt 12, 39) i znaku Świątyni; zapowiada swoje zmartwychwstanie trzeciego dnia po wydaniu Go na śmierć."
        },
        {
          "type": "paragraph",
          "number": 995,
          "content": "Być świadkiem Chrystusa - to znaczy być \"świadkiem Jego zmartwychwstania\" (Dz l, 22), \"z Nim jeść i pić po Jego zmartwychwstaniu\" (Dz 10, 41). Chrześcijańska nadzieja na zmartwychwstanie jest cała naznaczona do świadczeniem spotkań z Chrystusem Zmartwychwstałym. My zmartwychwstaniemy jak On, z Nim i przez Niego."
        },
        {
          "type": "paragraph",
          "number": 996,
          "content": "Od początku chrześcijańska wiara w zmartwychwstanie spotykała się z niezrozumieniem i oporami. \"W żadnym punkcie wiara chrześcijańska nie spotyka więcej sprzeciwu niż w stosunku do zmartwychwstania ciała\". Bardzo powszechnie jest przyjmowane przekonanie, że po śmierci życie osoby ludzkiej trwa w sposób duchowy. Ale jak wierzyć, że to ciało, którego śmiertelność jest tak oczywista, mogłoby zmartwychwstać do życia wiecznego?"
        },
        {
          "type": "label",
          "content": "Jak zmartwychwstaną zmarli?"
        },
        {
          "type": "paragraph",
          "number": 997,
          "content": "Co to znaczy zmartwychwstać? W śmierci, będącej \"rozdzieleniem duszy i ciała, ciało człowieka ulega zniszczeniu\", podczas gdy jego dusza idzie na spotkanie z Bogiem, chociaż trwa w oczekiwaniu na ponowne zjednoczenie ze swoim uwielbionym ciałem. Bóg w swojej wszechmocy przywróci ostatecznie naszym ciałom niezniszczalne życie, jednocząc je z naszymi duszami mocą Zmartwychwstania Jezusa."
        },
        {
          "type": "paragraph",
          "number": 998,
          "content": "Kto zmartwychwstanie? Wszyscy ludzie, którzy umarli: \"Ci, którzy pełnili dobre czyny, pójdą na zmartwychwstanie życia; ci, którzy pełnili złe czyny na zmartwychwstanie potępienia\" (J 5, 29)."
        },
        {
          "type": "paragraph",
          "number": 999,
          "content": "W jaki sposób? Chrystus zmartwychwstał w swoim własnym ciele: \"Popatrzcie na moje ręce i nogi: to Ja jestem\" (Łk 24, 39); nie powrócił On jednak do życia ziemskiego. Tak samo w Nim \"wszyscy zmartwychwstaną we własnych ciałach, które mają teraz\", ale to ciało będzie przekształcone w \"chwalebne ciało\" (Flp 3, 21), w \"ciało duchowe\" (1 Kor 15, 44):"
        },
        {
          "type": "comment",
          "content": "Lecz powie ktoś: A jak zmartwychwstają umarli? W jakim ukazują się ciele? O, niemądry! Przecież to, co siejesz, nie ożyje, jeżeli wcześniej nie obumrze. To, co zasiewasz, nie jest od razu ciałem, którym ma się stać potem, lecz zwykłym ziarnem... Zasiewa się zniszczalne - powstaje zaś niezniszczalne... Trzeba, ażeby to, co zniszczalne, przyodziało się w niezniszczalność, a to, co śmiertelne, przyodziało się w nieśmiertelność (1 Kor 15, 35-37. 42. 53)."
        },
        {
          "type": "paragraph",
          "number": 1000,
          "content": "To \"w jaki sposób\" przekracza naszą wyobraźnię i nasze rozumienie; jest dostępne tylko w wierze. Udział w Eucharystii daje nam już zadatek przemienienia naszego ciała przez Chrystusa:"
        },
        {
          "type": "comment",
          "content": "Podobnie jak ziemski chleb dzięki wezwaniu Boga nie jest już zwykłym chlebem ale Eucharystią, a składa się z dwóch elementów, ziemskiego i niebieskiego, tak również my, przyjmując Eucharystię, wyzbywamy się zniszczalności, ponieważ mamy nadzieję zmartwychwstania."
        },
        {
          "type": "paragraph",
          "number": 1001,
          "content": "Kiedy? W sposób definitywny \"w dniu ostatecznym\" (J 6, 39-40. 44. 54; 11, 24); \"na końcu świata\". Istotnie, zmartwychwstanie zmarłych jest wewnętrznie złączone z powtórnym Przyjściem (Paruzją) Chrystusa:"
        },
        {
          "type": "comment",
          "content": "Sam bowiem Pan zstąpi z nieba na hasło i na głos archanioła, i na dźwięk trąby Bożej, a zmarli w Chrystusie powstaną pierwsi (1 Tes 4, 16)."
        },
        {
          "type": "label",
          "content": "Zmartwychwstali z Chrystusem"
        },
        {
          "type": "paragraph",
          "number": 1002,
          "content": "Jeśli jest prawdą, że Chrystus wskrzesi nas \"w dniu ostatecznym\", to jest także prawdą, że w pewien sposób już jesteśmy wskrzeszeni z Chrystusem. Istotnie, dzięki Duchowi Świętemu życie chrześcijańskie jest uczestniczeniem w Śmierci i Zmartwychwstaniu Chrystusa już na ziemi:"
        },
        {
          "type": "comment",
          "content": "Razem z Nim pogrzebani w chrzcie... razem zostaliście wskrzeszeni przez wiarę w moc Boga, który Go wskrzesił... Jeśliście więc razem z Chrystusem powstali z martwych, szukajcie tego, co w górze, gdzie przebywa Chrystus zasiadając po prawicy Boga (Kol 2, 12; 3, 1)."
        },
        {
          "type": "paragraph",
          "number": 1003,
          "content": "Wierzący, zjednoczeni przez chrzest z Chrystusem, uczestniczą już w sposób rzeczywisty w niebieskim życiu Chrystusa Zmartwychwstałego, ale to życie pozostaje \"ukryte z Chrystusem w Bogu\" (Kol 3, 3). \"Razem też wskrzesił i razem posadził na wyżynach niebieskich - w Chrystusie Jezusie\" (Ef 2, 6). Karmieni Jego Ciałem w Eucharystii, należymy już do Ciała Chrystusa. Gdy zmartwychwstaniemy w dniu ostatecznym, \"razem z Nim ukażemy się w chwale\" (Kol 3, 4)."
        },
        {
          "type": "paragraph",
          "number": 1004,
          "content": "W oczekiwaniu na ten dzień ciało i dusza wierzącego uczestniczy już w godności \"należenia do Chrystusa\". Wynika z tego konieczność szacunku dla własnego ciała, a także dla ciała drugiego człowieka, szczególnie gdy cierpi:"
        },
        {
          "type": "comment",
          "content": "Ciało... jest... dla Pana, a Pan dla ciała. Bóg zaś i Pana wskrzesił, i nas również swą mocą wskrzesi z martwych. Czyż nie wiecie, że ciała wasze są członkami Chrystusa?... Nie należycie do samych siebie... Chwalcie więc Boga w waszym ciele (1 Kor 6,13-15. 19-20)."
        },
        {
          "type": "label",
          "content": "II. Umierać w Chrystusie Jezusie"
        },
        {
          "type": "paragraph",
          "number": 1005,
          "content": "Aby zmartwychwstać z Chrystusem, trzeba umrzeć z Chrystusem, trzeba \"opuścić nasze ciało i stanąć w obliczu Pana\" (2 Kor 5, 8). W tym \"odejściu\" (Flp 1, 23), jakim jest śmierć, dusza jest oddzielona od ciała. Połączy się z nim na nowo w dniu zmartwychwstania umarłych."
        },
        {
          "type": "label",
          "content": "Śmierć"
        },
        {
          "type": "paragraph",
          "number": 1006,
          "content": "\"Tajemnica losu ludzkiego ujawnia się najbardziej w obliczu śmierci\". W pewnym sensie śmierć cielesna jest naturalna, ale dzięki wierze wiemy, że jest ona \"zapłatą za grzech\" (Rz 6, 23). Dla tych, którzy umierają w łasce Chrystusa, jest ona uczestniczeniem w Śmierci Pana, by móc także uczestniczyć w Jego Zmartwychwstaniu."
        },
        {
          "type": "paragraph",
          "number": 1007,
          "content": "Śmierć jest kresem życia ziemskiego. Czas jest miarą naszego życia; w jego biegu zmieniamy się i starzejemy. Jak w przypadku wszystkich istot żyjących na ziemi, śmierć jawi się jako normalny koniec życia. Ten aspekt śmierci jest pewnym przynagleniem dla naszego życia; pamięć o naszej śmiertelności służy także jako przypomnienie, że mamy tylko ograniczony czas, by zrealizować nasze życie:"
        },
        {
          "type": "comment",
          "content": "Pomnij... na Stwórcę swego w dniach swej młodości... zanim wróci się proch do ziemi, tak jak nią był, a duch powróci do Boga, który go dał (Koh 12, 1. 7)."
        },
        {
          "type": "paragraph",
          "number": 1008,
          "content": "Śmierć jest konsekwencją grzechu. Urząd Nauczycielski Kościoła, który autentycznie interpretuje wypowiedzi Pisma świętego i Tradycji, naucza, że śmierć weszła na świat z powodu grzechu człowieka. Chociaż człowiek posiadał śmiertelną naturę, z woli Bożej miał nie umierać. Śmierć była więc przeciwna zamysłom Boga Stwórcy, a weszła na świat jako konsekwencja grzechu. \"Śmierć cielesna, od której człowiek byłby wolny, gdyby nie był zgrzeszył\", jest \"ostatnim wrogiem\" człowieka, który musi zostać zwyciężony."
        },
        {
          "type": "paragraph",
          "number": 1009,
          "content": "Śmierć została przemieniona przez Chrystusa. Także Jezus, Syn Boży, przeszedł przez cierpienie śmierci, właściwej dla kondycji ludzkiej. Mimo swojej trwogi przed śmiercią, przyjął ją aktem całkowitego i dobrowolnego poddania się woli Ojca. Posłuszeństwo Jezusa przemieniło przekleństwo śmierci w błogosławieństwo."
        },
        {
          "type": "label",
          "content": "Sens śmierci chrześcijańskiej"
        },
        {
          "type": "paragraph",
          "number": 1010,
          "content": "Dzięki Chrystusowi śmierć chrześcijańska ma sens pozytywny. \"Dla mnie bowiem żyć - to Chrystus, a umrzeć - to zysk\" (Flp l, 21). \"Nauka to zasługująca na wiarę: Jeżeliśmy bowiem z Nim współumarli, wespół z Nim i żyć będziemy\" (2 Tm 2, 11). Istotna nowość śmierci chrześcijańskiej polega na tym, że przez chrzest chrześcijanin już w sposób sakramentalny \"umarł z Chrystusem\", by żyć nowym życiem. Jeżeli umieramy w łasce Chrystusa, przez śmierć fizyczną wypełnia się to \"umieranie z Chrystusem\" i dopełnia w ten sposób nasze wszczepienie w Niego w Jego akcie odkupieńczym:"
        },
        {
          "type": "comment",
          "content": "Wolę umrzeć w (eis) Chrystusie Jezusie, niż panować nad całą ziemią. Szukam Tego, który za nas umarł; pragnę Tego, który dla nas zmartwychwstał. I oto bliskie jest moje narodzenie... Pozwólcie chłonąć światło nieskalane. Gdy je osiągnę, będę pełnym człowiekiem."
        },
        {
          "type": "paragraph",
          "number": 1011,
          "content": "W śmierci Bóg powołuje człowieka do siebie. Dlatego chrześcijanin może przeżywać wobec śmierci pragnienie podobne do pragnienia św. Pawła: \"Pragnę odejść, a być z Chrystusem\" (Flp 1, 23); może przemienić własną śmierć w akt posłuszeństwa i miłości wobec Ojca, na wzór Chrystusa."
        },
        {
          "type": "comment",
          "content": "Moje upodobania zostały ukrzyżowane i nie ma już we mnie ziemskiego pożądania. Jedynie żywa wola przemawia do mnie z głębi serca: \"Pójdź do Ojca\". \nChcę widzieć Boga, ale trzeba umrzeć, by Go zobaczyć. \nJa nie umieram, ja wchodzę w życie."
        },
        {
          "type": "paragraph",
          "number": 1012,
          "content": "Chrześcijańska wizja śmierci jest wyrażona szczególnie trafnie w liturgii Kościoła:"
        },
        {
          "type": "comment",
          "content": "Albowiem życie Twoich wiernych, o Panie, zmienia się, ale się nie kończy, i gdy rozpadnie się dom doczesnej pielgrzymki, znajdą przygotowane w niebie wieczne mieszkanie."
        },
        {
          "type": "paragraph",
          "number": 1013,
          "content": "Śmierć jest końcem ziemskiej pielgrzymki człowieka, czasu łaski i miłosierdzia, jaki Bóg ofiaruje człowiekowi, by realizował swoje ziemskie życie według zamysłu Bożego i by decydował o swoim ostatecznym przeznaczeniu. Gdy zakończy się \"jeden jedyny bieg naszego ziemskiego żywota\", nie wrócimy już do kolejnego życia ziemskiego. \"Postanowione ludziom raz umrzeć\" (Hbr 9, 27). Po śmierci nie ma \"reinkarnacji\"."
        },
        {
          "type": "paragraph",
          "number": 1014,
          "content": "Kościół zachęca nas do przygotowania się na godzinę naszej śmierci (\"Od nagłej i niespodziewanej śmierci wybaw nas, Panie\": starożytna Litania do Wszystkich Świętych), do proszenia Matki Bożej, by wstawiała się za nami \"w godzinę śmierci naszej\" (modlitwa \"Zdrowaś Maryjo\"), oraz do powierzenia się świętemu Józefowi, patronowi dobrej śmierci:"
        },
        {
          "type": "comment",
          "content": "Tak powinieneś zachować się w każdym czynie i w każdej myśli, jak gdybyś dziś miał umrzeć. Jeśli miałbyś czyste sumienie, nie bałbyś się bardzo śmierci. Lepiej jest unikać grzechu, niż uciekać przed śmiercią. Jeśli dziś nie jesteś gotowy, czy będziesz gotowy jutro?."
        },
        {
          "type": "comment",
          "content": "Pochwalony bądź, Panie mój, przez siostrę naszą, śmierć cielesną, \nktórej żaden człowiek żywy uniknąć nie może.\nBiada tym, którzy umierają w grzechach śmiertelnych!\nBłogosławieni ci, których śmierć zastanie\nw Twej najświętszej woli, ponieważ śmierć druga nie uczyni im zła."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 1015,
          "content": "\"Caro salutis est cardo\" - \"Cialo jest podstawą zbawienia\". Wierzymy w Boga, który jest Stwórcą ciała; wierzymy w Słowo, które stało się ciałem dla odkupienia ciała; wierzymy w ciała zmartwychwstanie, dopełnienie stworzenia i odkupienie ciała."
        },
        {
          "type": "paragraph",
          "number": 1016,
          "content": "Przez śmierć dusza zostaje oddzielona od ciała, ale w zmartwychwstaniu Bóg udzieli naszemu przemienionemu ciału niezniszczalnego życia, ponownie łącząc je z duszą. Jak Chrystus zmartwychwstał i żyje na zawsze, tak wszyscy zmartwychwstaniemy w dniu ostatecznym."
        },
        {
          "type": "paragraph",
          "number": 1017,
          "content": "\"Wierzymy w prawdziwe zmartwychwstanie tego ciała, które teraz posiadamy\". Składa się jednak do grobu ciało zniszczalne, zmartwychwstanie ciało niezniszczalne, \"ciało duchowe\" (1 Kor 15, 44)."
        },
        {
          "type": "paragraph",
          "number": 1018,
          "content": "Na skutek grzechu pierworodnego człowiek musi podlegać śmierci cielesnej, \"od której byłby wolny, gdyby nie był zgrzeszył\"."
        },
        {
          "type": "paragraph",
          "number": 1019,
          "content": "Jezus, Syn Boży, dobrowolnie przeszedł dla nas przez cierpienie śmierci w całkowitym i dobrowolnym poddaniu się woli Boga, swojego Ojca. Przez swoją Śmierć zwyciężył On śmierć, otwierając w ten sposób wszystkim ludziom możliwość zbawienia."
        },
        {
          "type": "article",
          "content": "Artykuł dwunasty\n\n\"WIERZĘ W ŻYCIE WIECZNE\""
        },
        {
          "type": "paragraph",
          "number": 1020,
          "content": "Chrześcijanin, który łączy własną śmierć ze śmiercią Jezusa, widzi śmierć jako przyjście do Niego i jako wejście do życia wiecznego. Gdy Kościół po raz ostatni wypowiedział nad umierającym chrześcijaninem słowa przebaczenia i rozgrzeszenia Chrystusa, gdy naznaczył go po raz ostatni umacniającym namaszczeniem i w Wiatyku dał mu Chrystusa jako pokarm na drogę, mówi do niego ze spokojną pewnością:"
        },
        {
          "type": "comment",
          "content": "Duszo chrześcijańska, zejdź z tego świata w imię Boga Ojca wszechmogącego, który cię stworzył; w imię Jezusa Chrystusa, Syna Boga żywego, który za ciebie cierpiał; w imię Ducha Świętego, który na ciebie zstąpił. Obyś dzisiaj spoczęła w pokoju i zamieszkała na świętym Syjonie z Najświętszą Boga Rodzicielką, Maryją Dziewicą, ze świętym Józefem i wszystkimi Aniołami i Świętymi Bożymi... Polecam Cię wszechmogącemu Bogu i oddaję twojemu Stwórcy, abyś powrócił do Tego, który Cię ukształtował z mułu ziemi. Gdy opuścisz to życie, niech na twoje spotkanie wyjdzie Najświętsza Maryja Panna, Aniołowie i wszyscy Święci... Obyś widział twarzą w twarz swojego Odkupiciela.."
        },
        {
          "type": "label",
          "content": "I. Sąd szczegółowy"
        },
        {
          "type": "paragraph",
          "number": 1021,
          "content": "Śmierć kończy życie człowieka jako czas otwarty na przyjęcie lub odrzucenie łaski Bożej ukazanej w Chrystusie. Nowy Testament mówi o sądzie przede wszystkim w perspektywie ostatecznego spotkania z Chrystusem w Jego drugim przyjściu, ale także wielokrotnie potwierdza, że zaraz po śmierci każdego nastąpi zapłata stosownie do jego czynów i wiary. Przypowieść o ubogim Łazarzu i słowa Chrystusa wypowiedziane na krzyżu do dobrego łotra, a także inne teksty Nowego Testamentu mówią o ostatecznym przeznaczeniu duszy, które może być odmienne dla różnych ludzi."
        },
        {
          "type": "paragraph",
          "number": 1022,
          "content": "Każdy człowiek w swojej nieśmiertelnej duszy otrzymuje zaraz po śmierci wieczną zapłatę na sądzie szczegółowym, który polega na odniesieniu jego życia do Chrystusa i albo dokonuje się przez oczyszczenie, albo otwiera bezpośrednio wejście do szczęścia nieba, albo stanowi bezpośrednio potępienie na wieki"
        },
        {
          "type": "label",
          "content": "Pod wieczór naszego życia będziemy sądzeni z miłości."
        },
        {
          "type": "label",
          "content": "II. Niebo"
        },
        {
          "type": "paragraph",
          "number": 1023,
          "content": "Ci, którzy umierają w łasce i przyjaźni z Bogiem oraz są doskonale oczyszczeni, żyją na zawsze z Chrystusem. Są na zawsze podobni do Boga, ponieważ widzą Go \"takim, jakim jest\" (1 J 3, 2), twarzą w twarz :"
        },
        {
          "type": "comment",
          "content": "Powagą apostolską orzekamy, że według powszechnego rozporządzenia Bożego dusze wszystkich świętych... i innych wiernych zmarłych po przyjęciu chrztu świętego, jeśli w chwili śmierci nie miały nic do odpokutowania... albo jeśliby wówczas miały w sobie coś do oczyszczenia, lecz doznały oczyszczenia po śmierci... jeszcze przed odzyskaniem swoich ciał i przed Sądem Ostatecznym, od chwili Wniebowstąpienia Zbawiciela, naszego Pana Jezusa Chrystusa, były, są i będą w niebie, w Królestwie i w raju niebieskim z Chrystusem, dołączone do wspólnoty aniołów i świętych. Po męce i śmierci Pana Jezusa Chrystusa oglądały i oglądają Istotę Bożą widzeniem intuicyjnym, a także twarzą w twarz, bez pośrednictwa żadnego stworzenia."
        },
        {
          "type": "paragraph",
          "number": 1024,
          "content": "To doskonałe życie z Trójcą Świętą, ta komunia życia i miłości z Nią, z Dziewicą Maryją, aniołami i wszystkimi świętymi, jest nazywane \"niebem\". Niebo jest celem ostatecznym i spełnieniem najgłębszych dążeń człowieka, stanem najwyższego i ostatecznego szczęścia."
        },
        {
          "type": "paragraph",
          "number": 1025,
          "content": "Żyć w niebie oznacza \"być z Chrystusem\". Wybrani żyją \"w Nim\", ale zachowują i - co więcej - odnajdują tam swoją prawdziwą tożsamość, swoje własne imię :"
        },
        {
          "type": "comment",
          "content": "Żyć, to być z Chrystusem; tam gdzie jest Chrystus, tam jest życie i Królestwo."
        },
        {
          "type": "paragraph",
          "number": 1026,
          "content": "Jezus \"otworzył\" nam niebo przez swoją Śmierć i swoje Zmartwychwstanie. Życie błogosławionych polega na posiadaniu w pełni owoców odkupienia dokonanego przez Chrystusa, który włącza do swej niebieskiej chwały tych, którzy uwierzyli w Niego i pozostali wierni Jego woli. Niebo jest szczęśliwą wspólnotą tych wszystkich, którzy są doskonale zjednoczeni z Chrystusem."
        },
        {
          "type": "paragraph",
          "number": 1027,
          "content": "Tajemnica szczęśliwej komunii z Bogiem i tymi wszystkimi, którzy są w Chrystusie, przekracza wszelkie możliwości naszego zrozumienia i wyobrażenia. Pismo święte mówi o niej w obrazach: życie, światło, pokój, uczta weselna, wino królestwa, dom Ojca, niebieskie Jeruzalem, raj: \"To, czego ani oko nie widziało, ani ucho nie słyszało, ani serce człowieka nie zdołało pojąć, jak wielkie rzeczy przygotował Bóg tym, którzy Go miłują\" (1 Kor 2, 9)."
        },
        {
          "type": "paragraph",
          "number": 1028,
          "content": "Z powodu swej transcendencji Bóg nie może być widziany takim, jaki jest, dopóki On sam nie ukaże swojej tajemnicy dla bezpośredniej kontemplacji ze strony człowieka i nie uzdolni go do niej. Kontemplacja Boga w chwale niebieskiej jest nazywana przez Kościół \"wizją uszczęśliwiającą\":"
        },
        {
          "type": "comment",
          "content": "To będzie twoją chwałą i szczęściem: być dopuszczonym do widzenia Boga, mieć zaszczyt uczestniczenia w radościach zbawienia i wiekuistej światłości w towarzystwie Chrystusa Pana, twego Boga... Cieszyć się w Królestwie niebieskim razem ze sprawiedliwymi i przyjaciółmi Boga radością osiągniętej nieśmiertelności."
        },
        {
          "type": "paragraph",
          "number": 1029,
          "content": "Święci w chwale nieba nadal wypełniają z radością wolę Bożą w odniesieniu do innych ludzi i do całego stworzenia. Już królują z Chrystusem; z Nim \"będą królować na wieki wieków\" (Ap 22, 5)."
        },
        {
          "type": "label",
          "content": "III. Końcowe oczyszczenie, czyli czyściec"
        },
        {
          "type": "paragraph",
          "number": 1030,
          "content": "Ci, którzy umierają w łasce i przyjaźni z Bogiem, ale nie są jeszcze całkowicie oczyszczeni, chociaż są już pewni swego wiecznego zbawienia, przechodzą po śmierci oczyszczenie, by uzyskać świętość konieczną do wejścia do radości nieba."
        },
        {
          "type": "paragraph",
          "number": 1031,
          "content": "To końcowe oczyszczenie wybranych, które jest czymś całkowicie innym niż kara potępionych, Kościół nazywa czyśćcem. Naukę wiary dotyczącą czyśćca sformułował Kościół przede wszystkim na Soborze Florenckim i na Soborze Trydenckim. Tradycja Kościoła, opierając się na niektórych tekstach Pisma świętego, mówi o ogniu oczyszczającym:"
        },
        {
          "type": "comment",
          "content": "Co do pewnych win lekkich trzeba wierzyć, że jeszcze przed sądem istnieje ogień oczyszczający, według słów Tego, który jest prawdą. Powiedział On, że jeśli ktoś wypowie bluźnierstwo przeciw Duchowi Świętemu, nie zostanie mu to odpuszczone ani w tym życiu, ani w przyszłym (Mt 12, 32). Można z tego wnioskować, że niektóre winy mogą być odpuszczone w tym życiu, a niektóre z nich w życiu przyszłym."
        },
        {
          "type": "paragraph",
          "number": 1032,
          "content": "Nauczanie to opiera się także na praktyce modlitwy za zmarłych, której mówi już Pismo święte: \"Dlatego właśnie (Juda Machabeusz) sprawił, że złożono ofiarę przebłagalną za zabitych, aby zostali uwolnieni od grzechu\" (2 Mch 12, 45). Kościół od początku czcił pamięć zmarłych i ofiarował im pomoce, a w szczególności Ofiarę eucharystyczną, by po oczyszczeniu mogli dojść do uszczęśliwiającej wizji Boga. Kościół zaleca także jałmużnę, odpusty i dzieła pokutne za zmarłych:"
        },
        {
          "type": "comment",
          "content": "Nieśmy im pomoc i pamiętajmy o nich. Jeśli synowie Hioba zostali oczyszczeni przez ofiarę ich ojca, dlaczego mielibyśmy wątpić, że nasze ofiary za zmarłych przynoszą im jakąś pociechę? Nie wahajmy się nieść pomocy tym, którzy odeszli, i ofiarujmy za nich nasze modlitwy."
        },
        {
          "type": "label",
          "content": "IV. Piekło"
        },
        {
          "type": "paragraph",
          "number": 1033,
          "content": "Nie możemy być zjednoczeni z Bogiem, jeśli nie wybieramy w sposób dobrowolny Jego miłości. Nie możemy jednak kochać Boga, jeśli grzeszymy ciężko przeciw Niemu, przeciw naszemu bliźniemu lub przeciw nam samym: \"Kto... nie miłuje, trwa w śmierci. Każdy, kto nienawidzi swego brata, jest zabójcą, a wiecie, że żaden zabójca nie nosi w sobie życia wiecznego\" (1 J 3, 14 c-15). Nasz Pan ostrzega nas, że zostaniemy od Niego oddzieleni, jeśli nie wyjdziemy naprzeciw ważnym potrzebom ubogich i maluczkich, którzy są Jego braćmi. Umrzeć w grzechu śmiertelnym, nie żałując za niego i nie przyjmując miłosiernej miłości Boga, oznacza pozostać z wolnego wyboru na zawsze oddzielonym od Niego. Ten stan ostatecznego samowykluczenia z jedności z Bogiem i świętymi określa się słowem \"piekło\"."
        },
        {
          "type": "paragraph",
          "number": 1034,
          "content": "Jezus często mówi o \"gehennie ognia nieugaszonego\", przeznaczonej dla tych, którzy do końca swego życia odrzucają wiarę i nawrócenie; mogą oni zatracić w niej zarazem ciało i duszę. Jezus zapowiada z surowością, że \"pośle aniołów swoich: ci zbiorą z Jego Królestwa wszystkie zgorszenia i tych, którzy dopuszczają się nieprawości, i wrzucą ich w piec rozpalony\" (Mt 13 41-42). On sam wypowie słowa potępienia: \"Idźcie precz ode Mnie, przeklęci, w ogień wieczny!\" (Mt 25, 41)."
        },
        {
          "type": "paragraph",
          "number": 1035,
          "content": "Nauczanie Kościoła stwierdza istnienie piekła i jego wieczność. Dusze tych, którzy umierają w stanie grzechu śmiertelnego, bezpośrednio po śmierci idą do piekła, gdzie cierpią męki, \"ogień wieczny\". Zasadnicza kara piekła polega na wiecznym oddzieleniu od Boga; wyłącznie w Bogu człowiek może mieć życie i szczęście, dla których został stworzony i których pragnie."
        },
        {
          "type": "paragraph",
          "number": 1036,
          "content": "Stwierdzenia Pisma świętego i nauczanie Kościoła na temat piekła są wezwaniem do odpowiedzialności, z jaką człowiek powinien wykorzystywać swoją wolność ze względu na swoje wieczne przeznaczenie. Stanowią one równocześnie naglące wezwanie do nawrócenia: \"Wchodźcie przez ciasną bramę! Bo szeroka jest brama i przestronna ta droga, która prowadzi do zguby, a wielu jest takich, którzy przez nią wchodzą. Jakże ciasna jest brama i wąska droga, która prowadzi do życia, a mało jest takich, którzy ją znajdują!\" (Mt 7,13-14):"
        },
        {
          "type": "comment",
          "content": "Ponieważ nie znamy dnia ani godziny, musimy w myśl upomnienia Pańskiego czuwać ustawicznie, abyśmy zakończywszy jeden jedyny bieg naszego ziemskiego żywota, zasłużyli wejść razem z Panem na gody weselne i być zaliczeni do błogosławionych i aby nie kazano nam, jak sługom złym i leniwym, pójść w ogień wieczny, w ciemności zewnętrzne, gdzie \"będzie płacz i zgrzytanie zębów\"."
        },
        {
          "type": "paragraph",
          "number": 1037,
          "content": "Bóg nie przeznacza nikogo do piekła; dokonuje się to przez dobrowolne odwrócenie się od Boga (grzech śmiertelny) i trwanie w nim aż do końca życia. W liturgii eucharystycznej i w codziennych modlitwach swoich wiernych Kościół błaga o miłosierdzie Boga, który nie chce \"niektórych zgubić, ale wszystkich doprowadzić do nawrócenia\" (2 P 3, 9):"
        },
        {
          "type": "comment",
          "content": "Boże, przyjmij łaskawie tę ofiarę od nas, sług Twoich, i całego ludu Twego. Napełnij nasze życie swoim pokojem, zachowaj nas od wiecznego potępienia i dołącz do grona swoich wybranych."
        },
        {
          "type": "label",
          "content": "V. Sąd Ostateczny"
        },
        {
          "type": "paragraph",
          "number": 1038,
          "content": "Zmartwychwstanie wszystkich zmarłych, \"sprawiedliwych i niesprawiedliwych\" (Dz 24, 15), poprzedzi Sąd Ostateczny. Będzie to \"godzina, w której wszyscy, którzy spoczywają w grobach, usłyszą głos Jego: a ci, którzy pełnili dobre czyny, pójdą na zmartwychwstanie życia; ci, którzy pełnili złe czyny - na zmartwychwstanie potępienia\" (J 5, 28-29). Wówczas Chrystus \"przyjdzie w swej chwale i wszyscy aniołowie z Nim... Zgromadzą się przed Nim wszystkie narody, a On oddzieli jednych ludzi od drugich, jak pasterz oddziela owce od kozłów. Owce postawi po prawej, a kozły po swojej lewej stronie... I pójdą ci na mękę wieczną, sprawiedliwi zaś do życia wiecznego\" (Mt 25, 31. 32. 46)."
        },
        {
          "type": "paragraph",
          "number": 1039,
          "content": "W obliczu Chrystusa, który jest prawdą, zostanie ostatecznie ujawniona prawda o relacji każdego człowieka z Bogiem. Sąd Ostateczny ujawni to, co każdy uczynił dobrego, i to, czego zaniechał w czasie swego ziemskiego życia, łącznie z wszystkimi tego konsekwencjami:"
        },
        {
          "type": "comment",
          "content": "Wszelkie zło, które uczynili niegodziwi, zostało zanotowane, a oni tego nie wiedzą. W tym dniu, w którym \"Bóg nasz przybędzie\" (Ps 50, 3)... powie do nich: \"Najmniejszych i potrzebujących umieściłem dla was na ziemi. Ja, jako Głowa - powie - zasiadłem na niebiosach po prawicy Ojca, ale moje członki trudziły się na ziemi, moje członki cierpiały na ziemi niedostatek. Gdybyście dawali moim członkom, doszłoby to do Głowy. Wiedzcie, że gdy moich najmniejszych i potrzebujących umieściłem dla was na ziemi, ustanowiłem ich waszymi posłańcami, którzy wasze uczynki zaniosą do mojego skarbca. Nic nie złożyliście w ich ręce i dlatego u mnie nic nie posiadacie\"."
        },
        {
          "type": "paragraph",
          "number": 1040,
          "content": "Sąd Ostateczny nastąpi podczas chwalebnego powrotu Chrystusa. Jedynie Ojciec zna dzień i godzinę sądu. Tylko On decyduje o jego nadejściu. Przez swego Syna Jezusa Chrystusa wypowie On wówczas swoje ostateczne słowo o całej historii. Poznamy ostateczne znaczenie dzieła stworzenia i ekonomii zbawienia oraz zrozumiemy przedziwne drogi, którymi Jego Opatrzność prowadziła wszystko do ostatecznego celu. Sąd Ostateczny objawi, że sprawiedliwość Boga triumfuje nad wszystkimi niesprawiedliwościami popełnionymi przez stworzenia i że Jego miłość jest silniejsza od śmierci."
        },
        {
          "type": "paragraph",
          "number": 1041,
          "content": "Prawda o Sądzie Ostatecznym wzywa do nawrócenia, podczas gdy Bóg daje jeszcze ludziom \"czas pomyślny, dzień zbawienia\" (2 Kor 6, 2). Pobudza świętą bojaźń Bożą. Angażuje na rzecz sprawiedliwości Królestwa Bożego. Zapowiada \"błogosławioną nadzieję\" (Tt 2, 13) powrotu Pana, który \"przyjdzie, aby być uwielbionym w świętych swoich i okazać się godnym podziwu dla wszystkich, którzy uwierzyli\" (2 Tes 1,10)."
        },
        {
          "type": "label",
          "content": "VI. Nadzieja nowego nieba i nowej ziemi"
        },
        {
          "type": "paragraph",
          "number": 1042,
          "content": "Na końcu świata Królestwo Boże osiągnie swoją pełnię. Po sądzie powszechnym sprawiedliwi, uwielbieni w ciele i duszy, będą królować na zawsze z Chrystusem, a sam wszechświat będzie odnowiony:"
        },
        {
          "type": "comment",
          "content": "Wtedy Kościół \"osiągnie pełnię... w chwale niebieskiej, gdy nadejdzie czas odnowienia wszystkiego i kiedy wraz z rodzajem ludzkim również świat cały, głęboko związany z człowiekiem i przez niego zdążający do swego celu, w sposób doskonały odnowi się w Chrystusie\"."
        },
        {
          "type": "paragraph",
          "number": 1043,
          "content": "Pismo święte nazywa to tajemnicze odnowienie, które przekształci ludzkość i świat, \"nowym niebem i nową ziemią\" (2 P 3, 13). Będzie to ostateczna realizacja zamysłu Bożego, \"aby wszystko na nowo zjednoczyćw Chrystusie jako Głowie: to, co w niebiosach, i to, co na ziemi\" (Ef 1, 10)."
        },
        {
          "type": "paragraph",
          "number": 1044,
          "content": "W tym nowym świecie, w niebieskim Jeruzalem, Bóg będzie miał swoje mieszkanie pośród ludzi. \"I otrze z ich oczu wszelką łzę, a śmierci już odtąd nie będzie. Ani żałoby, ni krzyku, ni trudu już odtąd nie będzie, bo pierwsze rzeczy przeminęły\" (Ap 21, 4)."
        },
        {
          "type": "paragraph",
          "number": 1045,
          "content": "Dla człowieka to wypełnienie będzie ostatecznym urzeczywistnieniem jedności rodzaju ludzkiego zamierzonej przez Boga od stworzenia, a której Kościół pielgrzymujący był \"niejako sakramentem\". Ci, którzy będą zjednoczeni z Chrystusem, utworzą wspólnotę odkupionych, \"Miasto Święte\" Boga (Ap 21, 2), \"Oblubienicę Baranka\" (Ap 21, 9). Nie będzie ona już zraniona przez grzech, nieczystość, miłość własną, które niszczą lub ranią ziemską wspólnotę ludzi. Wizja uszczęśliwiająca, w której Bóg ukaże się w sposób niezgłębiony przed wybranymi, będzie nie kończącym się źródłem radości, pokoju i wzajemnej komunii."
        },
        {
          "type": "paragraph",
          "number": 1046,
          "content": "W odniesieniu do kosmosu Objawienie potwierdza głęboką wspólnotę losu świata materialnego i człowieka:"
        },
        {
          "type": "comment",
          "content": "Bo stworzenie z upragnieniem oczekuje objawienia się synów Bożych... w nadziei, że również i ono zostanie wyzwolone z niewoli zepsucia... Wiemy przecież, że całe stworzenie aż dotąd jęczy i wzdycha w bólach rodzenia. Lecz nie tylko ono, ale i my sami, którzy już posiadamy pierwsze dary Ducha, i my również całą istotą swoją wzdychamy, oczekując... odkupienia naszego ciała (Rz 8, 19-23)."
        },
        {
          "type": "paragraph",
          "number": 1047,
          "content": "Wszechświat widzialny jest więc również przeznaczony do przemienienia, \"by... przywrócony do pierwotnego stanu, służył już bez żadnej przeszkody sprawiedliwym\", uczestnicząc w ich chwale w Jezusie Chrystusie Zmartwychwstałym."
        },
        {
          "type": "paragraph",
          "number": 1048,
          "content": "\"Nie znamy czasu, kiedy ma zakończyć się ziemia i ludzkość, ani nie wiemy, w jaki sposób wszechświat ma zostać zmieniony. Przemija wprawdzie postać tego świata zniekształcona grzechem, ale pouczeni jesteśmy, że Bóg gotuje nowe mieszkanie i nową ziemię, gdzie mieszka sprawiedliwość, a szczęśliwość zaspokoi i przewyższy wszelkie pragnienia pokoju, jakie żywią serca ludzkie\"."
        },
        {
          "type": "paragraph",
          "number": 1049,
          "content": "\"Oczekiwanie jednak nowej ziemi nie powinno osłabiać, lecz ma raczej pobudzać zapobiegliwość, aby uprawiać tę ziemię, na której wzrasta ciało nowej rodziny ludzkiej, mogące dać pewne wyobrażenie nowego świata. Przeto, choć należy starannie odróżniać postęp ziemski od wzrostu Królestwa Chrystusowego, to przecież dla Królestwa Bożego nie jest obojętne, jak dalece postęp ten może przyczynić się do lepszego urządzenia społeczności ludzkiej\"."
        },
        {
          "type": "paragraph",
          "number": 1050,
          "content": "\"Jeśli krzewić będziemy na ziemi w Duchu Pana i według Jego zlecenia... wszystkie dobra natury oraz owoce naszej zapobiegliwości, to odnajdziemy je potem na nowo, ale oczyszczone ze wszystkiego brudu, rozświetlone i przemienione, gdy Chrystus odda Ojcu wieczne i powszechne Królestwo\". Bóg w życiu wiecznym będzie wtedy \"wszystkim we wszystkich\" (1 Kor 15, 28):"
        },
        {
          "type": "comment",
          "content": "Ojciec jest prawdziwym i rzeczywistym życiem. On udziela wszystkim, jakby ze źródła, przez Syna w Duchu Świętym niebieskich darów. W swojej dobroci także nam, ludziom, dał niezawodne obietnice życia wiecznego."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 1051,
          "content": "Każdy człowiek w swojej duszy nieśmiertelnej otrzymuje na sądzie szczegółowym, bezpośrednio po śmierci, wieczną zapłatę od Chrystusa, Sędziego żywych i umarłych."
        },
        {
          "type": "paragraph",
          "number": 1052,
          "content": "\"Wierzymy, że dusze tych wszystkich, którzy umierają w łasce Chrystusa... są Ludem Bożym po śmierci, która zostanie całkowicie zniszczona w dniu zmartwychwstania, kiedy te dusze zostaną złączone ze swymi ciałami\"."
        },
        {
          "type": "paragraph",
          "number": 1053,
          "content": "\"Wierzymy, że wiele dusz, które są zgromadzone w raju z Jezusem i Maryją, tworzy Kościół niebieski, gdzie w wiecznym szczęściu widzą Boga takim, jakim jest, a także w różnym stopniu i na różny sposób uczestniczą wraz z aniołami w sprawowaniu Boskiej władzy przez Chrystusa uwielbionego, gdzie wstawiają się za nami oraz wspierają naszą słabość swoją braterską troską\"."
        },
        {
          "type": "paragraph",
          "number": 1054,
          "content": "Ci, którzy umierają w łasce i przyjaźni z Bogiem, ale nie są jeszcze całkowicie oczyszczeni, chociaż są już pewni swego zbawienia wiecznego, przechodzą po śmierci oczyszczenie, by uzyskać świętość konieczną do wejścia do radości Boga."
        },
        {
          "type": "paragraph",
          "number": 1055,
          "content": "Wierząc w \"komunię świętych\", Kościół poleca zmarłych miłosierdziu Bożemu i ofiaruje im pomoce, szczególnie Ofiarę eucharystyczną."
        },
        {
          "type": "paragraph",
          "number": 1056,
          "content": "Idąc za przykładem Chrystusa, Kościół uprzedza wiernych o \"smutnej i bolesnej rzeczywistości śmierci wiecznej\", nazywanej także \"piekłem\"."
        },
        {
          "type": "paragraph",
          "number": 1057,
          "content": "Zasadnicza kara piekła polega na wiecznym oddzieleniu od Boga; wyłącznie w Bogu człowiek może osiągnąć życie i szczęście, dla których został stworzony i których pragnie."
        },
        {
          "type": "paragraph",
          "number": 1058,
          "content": "Kościół modli się, by nikt nie ściągnął na siebie potępienia: \"Panie, nie dozwól mi nigdy odłączyć się od Ciebie\". Jeżeli jest prawdą, że nikt nie może zbawić sam siebie, to jest również prawdą, że Bóg \"pragnie, by wszyscy ludzie zostali zbawieni\" (1 Tm 2, 4), i że \"u Boga wszystko jest możliwe\" (Mt 19, 26)."
        },
        {
          "type": "paragraph",
          "number": 1059,
          "content": "\"Święty Kościół rzymski mocno wierzy i stanowczo utrzymuje, że w dniu Sądu wszyscy ludzie staną przed trybunałem Chrystusa w swoich ciałach i zdadzą sprawę ze swoich czynów\"."
        },
        {
          "type": "paragraph",
          "number": 1060,
          "content": "Na końcu czasów Królestwo Boże osiągnie swoją pełnię. Wtedy sprawiedliwi, uwielbieni w ciele i duszy, będą królować z Chrystusem na zawsze, a sam wszechświat materialny zostanie przemieniony. Bóg będzie w życiu wiecznym \"wszystkim we wszystkich\" (1 Kor 15, 28)."
        },
        {
          "type": "article",
          "content": "\"AMEN\""
        },
        {
          "type": "paragraph",
          "number": 1061,
          "content": "Wyznanie wiary (Credo), tak samo jak ostatnia księga Pisma świętego, jest zakończone hebrajskim słowem Amen. Spotyka się je często na końcu modlitw Nowego Testamentu. Także Kościół kończy swoje modlitwy słowem \"Amen\"."
        },
        {
          "type": "paragraph",
          "number": 1062,
          "content": "W języku hebrajskim Amen pochodzi od tego samego rdzenia, co słowo \"wierzyć\". Wyraża ono trwałość, niezawodność, wierność. Rozumiemy więc, dlaczego \"Amen\" można powiedzieć o wierności Boga w stosunku do nas i o naszym zaufaniu do Niego."
        },
        {
          "type": "paragraph",
          "number": 1063,
          "content": "U proroka Izajasza znajdujemy wyrażenie \"Bóg prawdy\" (dosłownie: \"Bóg Amen\"), czyli Bóg wierny swoim obietnicom: \"Kto w kraju zechce cię pobłogosławić, wypowie swe błogosławieństwo przez Boga prawdy\" (Iz 65,16). Nasz Pan często używa słowa \"Amen\", niekiedy powtarza je dwukrotnie by podkreślić wiarygodność swojego nauczania i swój autorytet oparty na prawdzie Bożej."
        },
        {
          "type": "paragraph",
          "number": 1064,
          "content": "Końcowe \"Amen\" w Credo podejmuje więc i potwierdza jego pierwsze słowa: \"Wierzę\". Wierzyć znaczy odpowiadać \"Amen\" na słowa, obietnice, przykazania Boże; znaczy powierzyć się całkowicie Temu, który jest \"Amen\" nieskończonej miłości i doskonałej wierności. Codzienne życie chrześcijańskie będzie wówczas odpowiedzią \"Amen\" na słowa: \"Wierzę\" Wyznania wiary naszego chrztu:"
        },
        {
          "type": "comment",
          "content": "Niech twoje \"Wyznanie wiary\" będzie dla ciebie jakby zwierciadłem. Przeglądaj się w nim, by zobaczyć, czy wierzysz w to wszystko, co wypowiadasz. I każdego dnia raduj się twoją wiarą."
        },
        {
          "type": "paragraph",
          "number": 1065,
          "content": "Sam Jezus Chrystus jest \"Amen\" (Ap 3,14). On jest ostatecznym \"Amen\" miłości Ojca wobec nas; On przyjmuje i dopełnia nasze \"Amen\" powiedziane Ojcu: \"Albowiem ile tylko obietnic Bożych, w Nim wszystkie są <<tak>> Dlatego też przez Niego wypowiada się nasze <<Amen>> Bogu na chwałę\" (2 Kor 1, 20):"
        },
        {
          "type": "quote",
          "content": "Przez Chrystusa, z Chrystusem i w Chrystusie, \nTobie, Boże Ojcze wszechmogący, \nw jedności Ducha Świętego, \nwszelka cześć i chwała\nprzez wszystkie wieki wieków.\nAMEN."
        }
      ]
    }
  ]
}