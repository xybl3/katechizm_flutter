{
  "title": "Część trzecia",
  "startNum": 1691,
  "endNum": 2557,
  "sectionCount": 2,
  "chapters": [
    {
      "name": "Wprowadzenie",
      "index": 1,
      "startNum": 1691,
      "endNum": 1699,
      "sectionBelonged": "pierwszy",
      "elements": [
        {
          "type": "paragraph",
          "number": 1691,
          "content": "Chrześcijaninie! Poznaj swoją godność. Stałeś się uczestnikiem Boskiej natury, porzuć więc niegodne obyczaje przeszłego życia i już do nich nie wracaj. Pomnij, do jakiej należysz Głowy i jakiego Ciała jesteś członkiem. Pamiętaj, że zostałeś wyrwany z mocy ciemności i przeniesiony do światła i Królestwa Bożego."
        },
        {
          "type": "paragraph",
          "number": 1692,
          "content": "Symbol wiary ukazał wielkość darów Bożych danych człowiekowi w dziele jego stworzenia oraz w jeszcze większym stopniu przez odkupienie i uświęcenie. Tego, co wyznaje wiara, udzielają sakramenty: przez \"sakramenty sprawiające odrodzenie\" chrześcijanie stali się \"dziećmi Bożymi\" (J 1, 12; 1 J 3, 1), \"uczestnikami Boskiej natury\" (2 P 1, 4). Chrześcijanie, poznając w wierze swoją nową godność, są wezwani, by od tej chwili żyć \"w sposób godny Ewangelii Chrystusowej\" (Flp 1, 27). Przez sakramenty i modlitwę otrzymują oni łaskę Chrystusa i dary Jego Ducha, które ich uzdalniają do nowego życia."
        },
        {
          "type": "paragraph",
          "number": 1693,
          "content": "Jezus Chrystus zawsze czynił to, co podobało się Ojcu. Zawsze żył w doskonałej komunii z Nim. Podobnie Jego uczniowie są wezwani do życia przed obliczem Ojca, \"który widzi w ukryciu\", by stać się doskonałymi, \"jak doskonały jest Ojciec... niebieski\" (Mt 5, 48)."
        },
        {
          "type": "paragraph",
          "number": 1694,
          "content": "Chrześcijanie, wszczepieni w ciało Chrystusa przez chrzest, \"umarli dla grzechu, żyją zaś dla Boga w Chrystusie Jezusie\" (Rz 6,11), uczestnicząc w ten sposób w życiu Zmartwychwstałego. Idąc za Chrystusem i w zjednoczeniu z Nim, chrześcijanie mogą być \"naśladowcami Boga, jako dzieci umiłowane, i postępować drogą miłości\" (Ef 5,1), dostosowując swoje myśli, słowa i czyny do dążeń, które są \"w Chrystusie Jezusie\" (Flp 2, 5), i idąc za Jego przykładem."
        },
        {
          "type": "paragraph",
          "number": 1695,
          "content": "Chrześcijanie, \"usprawiedliwieni w imię naszego Pana Jezusa Chrystusa i przez Ducha Boga naszego\" (1 Kor 6, 11), \"uświęceni... i powołani do świętości\" (1 Kor 1, 2), stali się \"świątynią Ducha Świętego\". \"Duch Syna\" uczy ich modlić się do Ojca, a stawszy się ich życiem, pobudza ich do działania, by przez czynną miłość przynosili \"owoce ducha\" (Ga 5, 22). Duch Święty, uzdrawiając rany grzechu, odnawia nas w naszym myśleniu; oświeca nas i umacnia, byśmy żyli jak \"dzieci światłości\" (Ef 5, 8) w \"prawości i sprawiedliwości, i prawdzie\" (Ef 5, 9)."
        },
        {
          "type": "paragraph",
          "number": 1696,
          "content": "Droga Chrystusa \"prowadzi do życia\", droga przeciwna \"prowadzi do zguby\" (Mt 7, 13). Przypowieść ewangeliczna o dwóch drogach jest zawsze obecna w katechezie Kościoła. Wskazuje ona na znaczenie decyzji moralnych dla naszego zbawienia. \"Są dwie drogi: jedna - droga życia, a druga - śmierci; zachodzi jednak między nimi zasadnicza różnica\"."
        },
        {
          "type": "paragraph",
          "number": 1697,
          "content": "Katecheza powinna wyrażać w sposób bardzo jasny radość i wymagania drogi Chrystusa. Katecheza \"nowego życia\" (Rz 6, 4) w Chrystusie będzie:\n- katechezą Ducha Świętego, wewnętrznego nauczyciela życia według Chrystusa, słodkiego gościa i przyjaciela, który to życie pobudza, prowadzi, oczyszcza i umacnia;\n- katechezą łaski, ponieważ przez łaskę jesteśmy zbawieni i dzięki niej\nnasze uczynki mogą przynieść owoce na życie wieczne;\n- katechezą błogosławieństw, ponieważ droga Chrystusa jest streszczona\nw błogosławieństwach, jedynej drodze do szczęścia wiecznego, którego pragnie serce człowieka;\n- katechezą o grzechu i przebaczeniu, ponieważ człowiek bez uznania się\nza grzesznika nie może poznać prawdy o samym sobie, która jest warunkiem właściwego postępowania, a bez daru przebaczenia nie mógłby tej prawdy przyjąć;\n- katechezą o ludzkich cnotach, która pozwala zachwycić się pięknem i wzbudzić upodobanie do prawych dyspozycji do dobra;\n- katechezą o chrześcijańskich cnotach wiary, nadziei i miłości, która czerpie inspirację z przykładu świętych;\n- katechezą o podwójnym przykazaniu miłości, rozwiniętym w Dekalogu;\n- katechezą eklezjalną, ponieważ dzięki wielorakiej wymianie \"dóbr duchowych\" w \"komunii świętych\" życie chrześcijańskie może wzrastać, rozwijać się i być przekazywane."
        },
        {
          "type": "paragraph",
          "number": 1698,
          "content": "Pierwszym i ostatecznym odniesieniem tej katechezy będzie zawsze sam Jezus Chrystus, który jest \"drogą i prawdą, i życiem\" (J 14, 6). Wierni Chrystusa, wpatrując się w Niego w wierze, mogą mieć nadzieję, że On sam urzeczywistni w nich swoje obietnice i że miłując Go tą miłością, którą On ich umiłował, dokonają dzieł na miarę ich godności:"
        },
        {
          "type": "comment",
          "content": "Proszę cię, abyś pamiętał, że nasz Pan Jezus Chrystus jest rzeczywiście twoją Głową, ty zaś jednym z Jego członków. Chrystus należy do ciebie, tak jak głowa należy do ciała. Cokolwiek jest Jego, jest zarazem twoje: duch, serce, ciało, dusza, wszystkie władze i umiejętności. Masz posługiwać się nimi, jak gdyby były twoje, po to, abyś Panu służył, chwalił Go, miłował i wysławiał. Ty zaś należysz do Niego, jak ciało należy do głowy. Dlatego i On pragnie posługiwać się wszystkimi twymi władzami jak swoimi, by służyć Ojcu i Jego wielbić."
        },
        {
          "type": "article",
          "content": "Dla mnie bowiem żyć - to Chrystus (Flp 1, 21)."
        },
        {
          "type": "paragraph",
          "number": 1699,
          "content": "Życie w Duchu Świętym wypełnia powołanie człowieka (rozdział pierwszy). Stanowi je miłość Boża i solidarność ludzka (rozdział drugi). Życie w Duchu Świętym jest udzielane darmowo jako zbawienie (rozdział trzeci)."
        }
      ]
    },
    {
      "name": "Rozdział pierwszy",
      "index": 2,
      "startNum": 1700,
      "endNum": 1876,
      "sectionBelonged": "pierwszy",
      "elements": [
        {
          "type": "article",
          "content": "GODNOŚĆ OSOBY LUDZKIEJ\n"
        },
        {
          "type": "paragraph",
          "number": 1700,
          "content": "Godność osoby ludzkiej ma podstawę w stworzeniu jej na obraz i podobieństwo Boże (artykuł pierwszy); wypełnia się ona w powołaniu jej do Boskiego szczęścia (artykuł drugi). Jest właściwe istocie ludzkiej, że w sposób dobrowolny dąży do tego wypełnienia (artykuł trzeci). Osoba ludzka przez swoje świadome czyny (artykuł czwarty) dostosowuje się lub nie do dobra obiecanego przez Boga i potwierdzonego przez sumienie moralne (artykuł piąty). Ludzie kształtują samych siebie i wzrastają wewnętrznie; całe swoje życie zmysłowe i duchowe czynią przedmiotem swojego wzrostu (artykuł szósty). Z pomocą łaski wzrastają w cnocie (artykuł siódmy), unikają grzechu, a jeśli go popełnili, jak syn marnotrawny powierzają się miłosierdziu naszego Ojca niebieskiego (artykuł ósmy). W ten sposób osiągają doskonałość miłości."
        },
        {
          "type": "article",
          "content": "Artykuł pierwszy\n\nCZŁOWIEK OBRAZEM BOGA"
        },
        {
          "type": "paragraph",
          "number": 1701,
          "content": "\"Chrystus... już w samym objawieniu tajemnicy Ojca i Jego miłości objawia w pełni człowieka samemu człowiekowi i okazuje mu najwyższe jego powołanie\". W Chrystusie, \"obrazie Boga niewidzialnego\" (Kol 1, 15), człowiek został stworzony \"na obraz i podobieństwo\" Stwórcy. W Chrystusie, Odkupicielu i Zbawicielu, obraz Boży, zniekształcony w człowieku przez grzech pierwszy, został odnowiony w swoim pierwotnym pięknie i uszlachetniony łaską Bożą."
        },
        {
          "type": "paragraph",
          "number": 1702,
          "content": "Obraz Boży jest obecny w każdym człowieku. Jaśnieje we wspólnocie osób na podobieństwo jedności Osób Boskich między sobą (por. rozdział drugi)."
        },
        {
          "type": "paragraph",
          "number": 1703,
          "content": "Osoba ludzka, obdarzona \"duchową i nieśmiertelną\" duszą, jest \"jedynym na ziemi stworzeniem, którego Bóg chciał dla niego samego\". Od chwili poczęcia jest ona przeznaczona do szczęścia wiecznego."
        },
        {
          "type": "paragraph",
          "number": 1704,
          "content": "Osoba ludzka uczestniczy w świetle i mocy Ducha Bożego. Dzięki rozumowi jest zdolna do zrozumienia porządku rzeczy ustanowionego przez Stwórcę. Dzięki swojej woli jest zdolna kierować się sama z siebie do swojego prawdziwego dobra. Swoją doskonałość znajduje w \"poszukiwaniu i umiłowaniu tego, co prawdziwe i dobre\"."
        },
        {
          "type": "paragraph",
          "number": 1705,
          "content": "Człowiek, dzięki duszy oraz duchowym władzom rozumu i woli, jest obdarzony wolnością, \"szczególnym znakiem obrazu Bożego\"."
        },
        {
          "type": "paragraph",
          "number": 1706,
          "content": "Za pośrednictwem rozumu człowiek poznaje głos Boga, który przynagla go do \"czynienia dobra, a unikania zła\". Każdy człowiek jest zobowiązany do kierowania się tym prawem, które rozbrzmiewa w sumieniu i które wypełnia się w miłości Boga i bliźniego. Życie moralne świadczy o godności osoby."
        },
        {
          "type": "paragraph",
          "number": 1707,
          "content": "\"Człowiek... za poduszczeniem Złego, już na początku historii nadużył swojej wolności\". Uległ pokusie i popełnił zło. Zachowuje pragnienie dobra, ale jego natura nosi ranę grzechu pierworodnego. Stał się skłonny do zła i podatny na błąd:"
        },
        {
          "type": "comment",
          "content": "Człowiek jest wewnętrznie rozdarty. Z tego też powodu całe życie ludzi, czy to jednostkowe, czy zbiorowe, przedstawia się jako wałka, i to walka dramatyczna, między dobrem i złem, między światłem i ciemnością."
        },
        {
          "type": "paragraph",
          "number": 1708,
          "content": "Chrystus przez swoją mękę wyzwolił nas od Szatana i od grzechu. Wysłużył nam nowe życie w Duchu Świętym. Jego łaska odnawia w nas to, co zniszczył grzech."
        },
        {
          "type": "paragraph",
          "number": 1709,
          "content": "Ten, kto wierzy w Chrystusa, staje się synem Bożym. To przybrane synostwo przemienia go, pozwalając mu iść za przykładem Chrystusa; uzdalnia go do prawego działania i do czynienia dobra. W zjednoczeniu ze swym Zbawicielem uczeń osiąga doskonałość miłości - świętość. Życie moralne, które dojrzało w łasce, wypełnia się w życiu wiecznym, w chwale nieba."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 1710,
          "content": "\"Chrystus... objawia w pełni człowieka samemu człowiekowi i okazuje mu najwyższe jego powołanie\"."
        },
        {
          "type": "paragraph",
          "number": 1711,
          "content": "Osoba ludzka, obdarzona duszą duchową, rozumem i wolą, od chwili swego poczęcia jest zwrócona do Boga i przeznaczona do szczęścia wiecznego. Swoją doskonałość osiąga w \"poszukiwaniu i umiłowaniu tego, co prawdziwe i dobre\"."
        },
        {
          "type": "paragraph",
          "number": 1712,
          "content": "Prawdziwa wolność jest w człowieku \"szczególnym znakiem obrazu Bożego\"."
        },
        {
          "type": "paragraph",
          "number": 1713,
          "content": "Człowiek jest zobowiązany do kierowania się prawem moralnym, które przynagla go do \"czynienia dobra, a unikania zła\". Prawo to rozbrzmiewa w jego sumieniu."
        },
        {
          "type": "paragraph",
          "number": 1714,
          "content": "Człowiek, którego natura została zraniona przez grzech pierworodny, jest podatny na błąd i skłonny do zła w urzeczywistnianiu swojej wolności."
        },
        {
          "type": "paragraph",
          "number": 1715,
          "content": "Wierzący w Chrystusa ma nowe życie w Duchu Świętym. Życie moralne, które wzrasta i dojrzewa w łasce, osiągnie wypełnienie w chwale nieba."
        },
        {
          "type": "article",
          "content": "Artykuł drugi\n\nNASZE POWOŁANIE DO SZCZĘŚCIA"
        },
        {
          "type": "label",
          "content": "I. Błogosławieństwa"
        },
        {
          "type": "paragraph",
          "number": 1716,
          "content": "Błogosławieństwa znajdują się w centrum przepowiadania Jezusa. Ich ogłoszenie podejmuje obietnice dane narodowi wybranemu od czasów Abrahama. Wypełnia je, wskazując za ich pośrednictwem nie tylko na korzystanie z dóbr ziemskich, ale na Królestwo niebieskie:"
        },
        {
          "type": "comment",
          "content": "Błogosławieni ubodzy w duchu, albowiem do nich należy Królestwo niebieskie.\nBłogosławieni, którzy się smucą, albowiem oni będą pocieszeni. Błogosławieni cisi, albowiem oni na własność posiądą ziemię.\nBłogosławieni, którzy łakną i pragną sprawiedliwości, albowiem oni będą nasyceni.\nBłogosławieni miłosierni, albowiem oni miłosierdzia dostąpią.\nBłogosławieni czystego serca, albowiem oni Boga oglądać będą. Błogosławieni, którzy wprowadzają pokój, albowiem oni będą nazwani synami Bożymi.\nBłogosławieni, którzy cierpią prześladowanie dla sprawiedliwości, albowiem do nich należy Królestwo niebieskie.\nBłogosławieni jesteście, gdy [ludzie] wam urągają i prześladują was, i gdy z mego powodu mówią kłamliwie wszystko złe na was. Cieszcie się i radujcie, albowiem wasza nagroda wielka jest w niebie (Mt 5, 3-12)."
        },
        {
          "type": "paragraph",
          "number": 1717,
          "content": "Błogosławieństwa odzwierciedlają oblicze Jezusa Chrystusa i opisują Jego miłość; wyrażają powołanie wiernych włączonych w chwałę Jego Męki i Zmartwychwstania; wyjaśniają charakterystyczne działania i postawy życia chrześcijańskiego; są paradoksalnymi obietnicami, które podtrzymują nadzieję w trudnościach; zapowiadają dobrodziejstwa i nagrodę, które w sposób ukryty są już udzielane uczniom; zostały zapoczątkowane w życiu Najświętszej Maryi Dziewicy i wszystkich świętych."
        },
        {
          "type": "label",
          "content": "II. Pragnienie szczęścia"
        },
        {
          "type": "paragraph",
          "number": 1718,
          "content": "Błogosławieństwa są odpowiedzią na naturalne pragnienie szczęścia. Pragnienie to ma Boskie pochodzenie; Bóg wszczepił je w serce człowieka, by przyciągnąć je do siebie, ponieważ tylko On może je zaspokoić."
        },
        {
          "type": "comment",
          "content": "Z pewnością wszyscy chcemy żyć szczęśliwie i nie ma wśród ludzi nikogo, kto nie zgodziłby się na to, zanim by mu to nawet jasno przedstawiono. \n\nJakże więc szukam Ciebie, Panie? Gdy szukam Ciebie, mojego Boga, szukam życia szczęśliwego. Będę Cię szukał, by dusza moja żyć mogła. Ciało me żyje dzięki mojej duszy, a dusza żyje dzięki Tobie. \n\nJedynie Bóg nasyca."
        },
        {
          "type": "paragraph",
          "number": 1719,
          "content": "Błogosławieństwa odsłaniają cel życia ludzkiego, ostateczny cel czynów ludzkich: Bóg powołuje nas do swojego własnego szczęścia. Powołanie to jest skierowane do każdego osobiście, ale także do całego Kościoła, nowego ludu tych, którzy przyjęli obietnicę i żyją nią w wierze."
        },
        {
          "type": "label",
          "content": "III. Szczęście chrześcijańskie"
        },
        {
          "type": "paragraph",
          "number": 1720,
          "content": "Nowy Testament używa licznych wyrażeń, by scharakteryzować szczęście, do jakiego Bóg powołuje człowieka: przyjście Królestwa Bożego; oglądanie Boga: \"Błogosławieni czystego serca, albowiem oni Boga oglądać będą\" (Mt 5, 8); wejście do radości Pana; wejście do odpoczynku Boga (Hbr 4, 7-11):"
        },
        {
          "type": "comment",
          "content": "Wtedy więc będziemy odpoczywali i oglądali, będziemy oglądali i kochali, będziemy kochali i wychwalali. Oto co będzie na końcu, ale bez końca. Bo i jakiż inny jest nasz cel, jeśli nie dojście do Królestwa, które nie będzie miało końca?."
        },
        {
          "type": "paragraph",
          "number": 1721,
          "content": "Bóg bowiem stworzył nas, byśmy Go poznawali, służyli Mu, miłowali Go, i w ten sposób doszli do raju. Szczęście czyni nas \"uczestnikami Boskiej natury\" (2 P 1, 4) i życia wiecznego. Wraz z nim człowiek wchodzi do chwały Chrystusa i do radości życia trynitarnego."
        },
        {
          "type": "paragraph",
          "number": 1722,
          "content": "Takie szczęście przekracza zrozumienie i siły samego człowieka. Wypływa ono z darmo danego daru Bożego. Dlatego właśnie nazywa się je nadprzyrodzonym, tak jak łaskę, która uzdalnia człowieka do wejścia do radości Bożej."
        },
        {
          "type": "comment",
          "content": "\"Błogosławieni czystego serca, albowiem oni Boga oglądać będą\". Istotnie, \"nikt nie może oglądać Boga\", to znaczy zobaczyć Jego majestatu i niewysłowionej chwały i \"pozostać przy życiu\", albowiem Ojciec jest niepojęty; jednak w swojej dobroci, miłości do ludzi i wszechmocy wyświadczył tak wielką łaskę tym, którzy\nGo miłują, że pozwolił im ujrzeć siebie... albowiem, \"co niemożliwe jest u ludzi, możliwe jest u Boga\"."
        },
        {
          "type": "paragraph",
          "number": 1723,
          "content": "Obiecane szczęście stawia nas wobec decydujących wyborów moralnych. Zaprasza nas do oczyszczenia naszego serca ze złych skłonności i do poszukiwania nade wszystko miłości Bożej. Uczy nas, że prawdziwe szczęście nie polega ani na bogactwie czy dobrobycie, na ludzkiej sławie czy władzy, ani na żadnym ludzkim dziele, choćby było tak użyteczne jak nauka, technika czy sztuka, ani nie tkwi w żadnym stworzeniu, ale znajduje się w samym Bogu, który jest źródłem wszelkiego dobra i wszelkiej miłości:"
        },
        {
          "type": "comment",
          "content": "Bogactwo jest wielkim bożyszczem dzisiejszych czasów; to jemu właśnie wielu ludzi składa hołd. Mierzą oni szczęście według stanu posiadania, a także według stanu posiadania odmierzają szacunek... Wszystko to bierze się z przekonania, że będąc bogatym można wszystko. Bogactwo jest więc jednym z bożków dzisiejszych czasów. Innym jest uznanie... Doszło do tego, że uznanie, fakt bycia znanym, czynienia wrzawy w świecie (co można by nazwać rozgłosem prasowym) uważa się za dobro samo w sobie, za najwyższe dobro, za przedmiot najwyższej czci."
        },
        {
          "type": "paragraph",
          "number": 1724,
          "content": "Dekalog, Kazanie na Górze i nauczanie apostolskie opisują nam drogi prowadzące do Królestwa niebieskiego. Wspierani łaską Ducha Świętego, idziemy nimi krok za krokiem przez codzienne czyny. Wzbogaceni słowem Chrystusa, powoli przynosimy owoce w Kościele na chwałę Bożą."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 1725,
          "content": "Błogosławieństwa podejmują i wypełniają obietnice Boże od czasów Abrahama, ukierunkowając je na Królestwo niebieskie. Są odpowiedzią na pragnienie szczęścia, jakie Bóg złożył w sercu człowieka."
        },
        {
          "type": "paragraph",
          "number": 1726,
          "content": "Błogosławieństwa uczą nas o celu ostatecznym, do jakiego powołuje nas Bóg. Jest nim: Królestwo Boże, oglądanie Boga, uczestnictwo w naturze Bożej, życie wieczne, usynowienie, odpoczynek w Bogu."
        },
        {
          "type": "paragraph",
          "number": 1727,
          "content": "Szczęście życia wiecznego jest darmo danym darem Bożym; jest ono nadprzyrodzone, podobnie jak łaska, która do niego prowadzi."
        },
        {
          "type": "paragraph",
          "number": 1728,
          "content": "Błogosławieństwa stawiają nas wobec decydujących wyborów dotyczących dóbr ziemskich; oczyszczają nasze serce, by nas nauczyć miłować Boga nade wszystko."
        },
        {
          "type": "paragraph",
          "number": 1729,
          "content": "Szczęście niebieskie określa kryteria rozeznawania w korzystaniu z dóbr ziemskich, zgodnie z prawem Bożym."
        },
        {
          "type": "article",
          "content": ""
        },
        {
          "type": "paragraph",
          "number": 1730,
          "content": "Bóg stworzył człowieka jako istotę rozumną, dając mu godność osoby obdarzonej możliwością decydowania i panowaniem nad swoimi czynami. \"Bóg bowiem zechciał człowieka pozostawić w ręku rady jego, żeby Stworzyciela swego szukał z własnej ochoty i Jego się trzymając, dobrowolnie dochodził do pełnej i błogosławionej doskonałości\" :"
        },
        {
          "type": "comment",
          "content": "Człowiek jest istotą rozumną, a przez to podobną do Boga; został stworzony jako wolny i mający panowanie nad swoimi czynami."
        },
        {
          "type": "label",
          "content": "I. Wolność i odpowiedzialność"
        },
        {
          "type": "paragraph",
          "number": 1731,
          "content": "Wolność jest zakorzenioną w rozumie i woli możliwością działania lub niedziałania, czynienia tego lub czegoś innego, a więc podejmowania przez siebie dobrowolnych działań. Dzięki wolnej woli każdy decyduje o sobie. Wolność jest w człowieku siłą wzrastania i dojrzewania w prawdzie i dobru; osiąga ona swoją doskonałość, gdy jest ukierunkowana na Boga, który jest naszym szczęściem."
        },
        {
          "type": "paragraph",
          "number": 1732,
          "content": "Wolność, dopóki nie utwierdzi się w pełni w swoim najwyższym dobru, jakim jest Bóg, zakłada możliwość wyboru między dobrem a złem, a więc albo wzrastania w doskonałości, albo upadania i grzeszenia. Charakteryzuje ona czyny właściwe człowiekowi. Staje się źródłem pochwały lub nagany, zasługi lub winy."
        },
        {
          "type": "paragraph",
          "number": 1733,
          "content": "Im więcej człowiek czyni dobra, tym bardziej staje się wolnym. Prawdziwą wolnością jest tylko wolność w służbie dobra i sprawiedliwości. Wybór nieposłuszeństwa i zła jest nadużyciem wolności i prowadzi do \"niewoli grzechu\"."
        },
        {
          "type": "paragraph",
          "number": 1734,
          "content": "Wolność czyni człowieka odpowiedzialnym za swoje czyny w takiej mierze, w jakiej są one dobrowolne. Postęp w cnocie, poznanie dobra i asceza zwiększają panowanie woli nad jej czynami."
        },
        {
          "type": "paragraph",
          "number": 1735,
          "content": "Poczytalność i odpowiedzialność za działanie mogą zostać zmniejszone, a nawet zniesione, na skutek niewiedzy, nieuwagi, przymusu, strachu, przyzwyczajeń, nieopanowanych uczuć oraz innych czynników psychicznych lub społecznych."
        },
        {
          "type": "paragraph",
          "number": 1736,
          "content": "Każdy czyn bezpośrednio chciany jest przypisywany jego sprawcy:"
        },
        {
          "type": "comment",
          "content": "Tak więc Pan w ogrodzie zwraca się do Adama, który popełnił grzech: \"Dlaczego to uczyniłeś?\" Podobnie pyta Kaina. Tak samo zwraca się prorok Natan do króla Dawida po jego cudzołóstwie z żoną Uriasza i zamordowaniu go. Działanie może być zamierzone pośrednio, gdy wynika z zaniedbania w stosunku do tego, co należało wiedzieć lub uczynić, np. wypadek na skutek nieznajomości zasad ruchu drogowego."
        },
        {
          "type": "paragraph",
          "number": 1737,
          "content": "Skutek może być dopuszczony, chociaż nie był chciany przez sprawcę, np. nadmierne wyczerpanie matki przy chorym dziecku. Zły skutek nie jest przypisywany sprawcy, jeżeli nie był zamierzony ani jako cel, ani jako środek działania, jak np. śmierć poniesiona podczas udzielania pomocy osobie będącej w niebezpieczeństwie. Aby zły skutek mógł być przypisany sprawcy, trzeba, aby był przewidywany, a sprawca miał możliwość uniknięcia go, np. zabójstwo spowodowane przez kierowcę w stanie nietrzeźwym."
        },
        {
          "type": "paragraph",
          "number": 1738,
          "content": "Wolność wypełnia się w relacjach międzyludzkich. Każda osoba ludzka, stworzona na obraz Boży, ma prawo naturalne, by była uznana za istotę wolną i odpowiedzialną. Wszyscy są zobowiązani do szacunku wobec każdego. Prawo do korzystania z wolności jest nieodłącznym wymogiem godności osoby ludzkiej, zwłaszcza w dziedzinie moralności i religii. Prawo to powinno być uznane przez władze świeckie oraz chronione w granicach dobra wspólnego i porządku publicznego."
        },
        {
          "type": "label",
          "content": "II. Wolność ludzka w ekonomii zbawienia"
        },
        {
          "type": "paragraph",
          "number": 1739,
          "content": "Wolność i grzech. Wolność człowieka jest ograniczona i omylna. Rzeczywiście, człowiek zbłądził. Zgrzeszył w sposób wolny. Odrzucając plan miłości Bożej, oszukał samego siebie; stał się niewolnikiem grzechu. Ta pierwsza alienacja pociągnęła za sobą wiele innych. Od początku historia ludzkości świadczy o nieszczęściach i uciskach, które zrodziły się w sercu człowieka w następstwie złego używania wolności."
        },
        {
          "type": "paragraph",
          "number": 1740,
          "content": "Zagrożenia wolności. Wolność nie daje nam prawa do mówienia i czynienia wszystkiego. Opiera się na fałszu przekonanie, że człowiek, \"podmiot tej wolności, (jest) jednostką samowystarczalną i mającą na celu zaspokojenie swojego własnego interesu przez korzystanie z dóbr ziemskich\". Poza tym, uwarunkowania ładu ekonomicznego i społecznego, politycznego i kulturowego, konieczne do właściwego korzystania z wolności, zbyt często są nieuznawane i gwałcone. Te sytuacje zaślepienia i niesprawiedliwości obciążają życie moralne i wystawiają zarówno mocnych, jak i słabych na pokusę grzechu przeciw miłości. Człowiek, oddalając się od prawa moralnego, godzi we własną wolność, sam się zniewala, zrywa braterstwo z innymi ludźmi i buntuje się przeciw prawdzie Bożej."
        },
        {
          "type": "paragraph",
          "number": 1741,
          "content": "Wyzwolenie i zbawienie. Przez swój chwalebny Krzyż Chrystus wysłużył zbawienie wszystkim ludziom. Wybawił ich z grzechu, który trzymał ich w niewoli; \"Ku wolności wyswobodził nas Chrystus\" (Ga 5, 1). W Nim uczestniczymy w prawdzie, która czyni nas wolnymi. Został nam dany Duch Święty - jak naucza Apostoł - \"gdzie jest Duch... tam wolność\" (2 Kor 3,17). Już teraz chlubimy się \"wolnością... dzieci Bożych\" (Rz 8, 21)."
        },
        {
          "type": "paragraph",
          "number": 1742,
          "content": "Wolność i łaska. Łaska Chrystusa w żadnym wypadku nie narusza naszej wolności, gdy odpowiada ona zmysłowi prawdy i dobra, jaki Bóg złożył w sercu człowieka. Przeciwnie, doświadczenie chrześcijańskie, zwłaszcza doświadczenie modlitwy, świadczy o tym, że im bardziej jesteśmy ulegli wobec poruszeń łaski, tym bardziej wzrasta nasza wewnętrzna wolność i nasza pewność zarówno wobec trudności, jak wobec nacisków i przymusu ze strony świata zewnętrznego. Przez działanie łaski Duch Święty wychowuje nas do wolności duchowej, by uczynić nas wolnymi współpracownikami swego dzieła w Kościele i w świecie:"
        },
        {
          "type": "comment",
          "content": "Wszechmogący i miłosierny Boże, oddal od nas łaskawie wszelkie przeciwności, abyśmy wolni od niebezpieczeństw duszy i ciała, mogli swobodnie pełnić Twoją służbę."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 1743,
          "content": "Bóg \"zechciał człowieka pozostawić w ręku rady jego, żeby Stworzyciela swego szukał z własnej ochoty i Jego się trzymając, dobrowolnie dochodził do pełnej i błogosławionej doskonałości\"."
        },
        {
          "type": "paragraph",
          "number": 1744,
          "content": "Wolność jest możliwością działania lub niedziałania, a więc podejmowania przez siebie dobrowolnych działań. Osiąga ona doskonałość swojego działania, gdy jest ukierunkowana na Boga, który jest naszym najwyższym Dobrem."
        },
        {
          "type": "paragraph",
          "number": 1745,
          "content": "Wolność charakteryzuje czyny właściwe człowiekowi. Sprawia, że istota ludzka jest odpowiedzialna za czyny, których jest dobrowolnym sprawcą. Świadome działanie jest właściwe człowiekowi."
        },
        {
          "type": "paragraph",
          "number": 1746,
          "content": "Poczytalność lub odpowiedzialność za działanie może zostać zmniejszona lub zniesiona na skutek niewiedzy, przymusu, strachu oraz innych czynników psychicznych lub społecznych."
        },
        {
          "type": "paragraph",
          "number": 1747,
          "content": "Prawo do korzystania z wolności jest nieodłącznym wymogiem godności człowieka, zwłaszcza w dziedzinie religii i moralności. Wolność nie daje nam jednak fałszywego prawa do mówienia i czynienia wszystkiego."
        },
        {
          "type": "paragraph",
          "number": 1748,
          "content": "\"Ku wolności wyswobodził nas Chrystus\" (Ga 5, 1)."
        },
        {
          "type": "article",
          "content": "Artykuł czwarty\n\nMORALNOŚĆ CZYNÓW LUDZKICH"
        },
        {
          "type": "paragraph",
          "number": 1749,
          "content": "Wolność czyni człowieka podmiotem moralnym. Gdy człowiek działa w sposób świadomy, jest - jeśli tak można powiedzieć - ojcem własnych czynów. Czyny ludzkie, to znaczy czyny wybrane w sposób wolny na podstawie sądu\nsumienia, mogą być kwalifikowane moralnie. Są dobre albo złe."
        },
        {
          "type": "label",
          "content": "I. Źródła moralności"
        },
        {
          "type": "paragraph",
          "number": 1750,
          "content": "Moralność czynów ludzkich zależy od:\n- wybranego przedmiotu;\n- zamierzonego celu, czyli od intencji;\n- okoliczności działania.\nPrzedmiot, intencja i okoliczności stanowią \"źródła\", czyli elementy konstytutywne moralności czynów ludzkich."
        },
        {
          "type": "paragraph",
          "number": 1751,
          "content": "Wybranym przedmiotem jest dobro, do którego wola kieruje się w sposób dobrowolny. Stanowi on materię czynu ludzkiego. Wybrany przedmiot określa moralnie akt woli, o ile rozum uznaje go i ocenia jako zgodny lub racjonalny porządek dobra i zła, poświadczany przez sumienie."
        },
        {
          "type": "paragraph",
          "number": 1752,
          "content": "W odróżnieniu od przedmiotu, po stronie podmiotu działającego znajduje się jego intencja. Intencja jest istotnym elementem w wartościowaniu moralnym działania, ponieważ sytuuje się w wolitywnym źródle działania i określa je przez cel. Cel jest pierwszym elementem intencji i wskazuje na zamierzony kres działania. Intencja jest zwróceniem się woli do celu; dotyczy ona kresu działania. Jest ukierunkowaniem na przewidywane dobro podejmowanego działania. Nie ogranicza się do ukierunkowania naszych poszczególnych działań, ale może porządkować pod kątem tego samego celu wiele działań. Może ukierunkować całe życie na cel ostateczny. Na przykład wyświadczona przysługa ma na celu pomoc bliźniemu, ale jednocześnie może być inspirowana miłością Boga jako celu ostatecznego wszystkich naszych działań. To samo działanie może być inspirowane wieloma intencjami, np. wyświadczenie przysługi, by zyskać przychylność lub by się nim chełpić."
        },
        {
          "type": "paragraph",
          "number": 1753,
          "content": "Dobra intencja (np. pomoc bliźniemu) nie czyni ani dobrym, ani słusznym zachowania, które samo w sobie jest nieuporządkowane (jak kłamstwo czy oszczerstwo). Cel nie uświęca środków. Nie można więc usprawiedliwić skazania niewinnego jako uprawnionego środka dla ratowania narodu. Przeciwnie, dodatkowa zła intencja (jak próżna chwała) czyni złym czyn, który sam z siebie może być dobry (np. jałmużna 40 )."
        },
        {
          "type": "paragraph",
          "number": 1754,
          "content": "Okoliczności, a w tym także konsekwencje, są drugorzędnymi elementami czynu moralnego. Przyczyniają się one do powiększenia lub zmniejszenia dobra lub zła moralnego czynów ludzkich (np. wysokość skradzionej kwoty). Mogą one również zmniejszyć lub zwiększyć odpowiedzialność sprawcy (np. działanie ze strachu przed śmiercią). Okoliczności nie mogą same z siebie zmienić jakości moralnej samych czynów; nie mogą uczynić ani dobrym, ani słusznym tego działania, które jest samo w sobie złe."
        },
        {
          "type": "label",
          "content": "II. Czyny dobre i czyny złe"
        },
        {
          "type": "paragraph",
          "number": 1755,
          "content": "Czyn moralnie dobry zakłada jednocześnie dobro przedmiotu, celu i okoliczności. Zły cel niszczy działanie, chociaż jego przedmiot byłby sam w sobie dobry (jak modlitwa i post \"po to, by ludzie widzieli\").\nWybrany przedmiot już sam może uczynić złym całość działania. Istnieją konkretne zachowania, jak nierząd, których wybór jest zawsze błędny, ponieważ pociąga za sobą nieuporządkowanie woli, to znaczy zło moralne."
        },
        {
          "type": "paragraph",
          "number": 1756,
          "content": "Błędna jest więc ocena moralności czynów ludzkich, biorąca pod uwagę tylko intencję, która je inspiruje, lub okoliczności (środowisko, presja społeczna, przymus lub konieczność działania itd.) stanowiące ich tło. Istnieją czyny, które z siebie i w sobie, niezależnie od okoliczności i intencji, są zawsze bezwzględnie niedozwolone ze względu na ich przedmiot, jak bluźnierstwo i krzywoprzysięstwo, zabójstwo i cudzołóstwo. Niedopuszczalne jest czynienie zła, by wynikło z niego dobro."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 1757,
          "content": "Przedmiot, intencja i okoliczności stanowią trzy \"źródła\" moralności czynów ludzkich."
        },
        {
          "type": "paragraph",
          "number": 1758,
          "content": "Wybrany przedmiot określa moralnie akt woli, według którego rozum uznaje go i ocenia jako dobry lub zły."
        },
        {
          "type": "paragraph",
          "number": 1759,
          "content": "\"Nie można usprawiedliwić złego działania podjętego w dobrej intencji\". Cel nie uświęca środków."
        },
        {
          "type": "paragraph",
          "number": 1760,
          "content": "Czyn moralnie dobry zakłada jednocześnie dobro przedmiotu, celu i okoliczności."
        },
        {
          "type": "paragraph",
          "number": 1761,
          "content": "Istnieją konkretne zachowania, których wybór jest zawsze błędny, ponieważ pociąga za sobą nieuporządkowanie woli, to znaczy zło moralne. Jest niedopuszczalne czynienie zła, by wynikło z niego dobro."
        },
        {
          "type": "article",
          "content": "Artykuł piąty\n\nMORALNOŚĆ UCZUĆ"
        },
        {
          "type": "paragraph",
          "number": 1762,
          "content": "Osoba ludzka dąży do szczęścia przez swoje świadome czyny; uczucia bądź doznania, jakich doświadcza, mogą ją do tego uzdalniać lub się do tego przyczyniać."
        },
        {
          "type": "label",
          "content": "I. Uczucia"
        },
        {
          "type": "paragraph",
          "number": 1763,
          "content": "Pojęcie \"uczucia\" należy do dziedzictwa chrześcijańskiego. Doznania lub uczucia oznaczają emocje lub poruszenia wrażliwości, które skłaniają do działania lub niedziałania, zgodnie z tym, co jest odczuwane lub wyobrażane jako dobre lub złe."
        },
        {
          "type": "paragraph",
          "number": 1764,
          "content": "Uczucia są naturalnymi składnikami psychiki ludzkiej, stanowią obszar przejściowy i zapewniają więź między życiem zmysłowym a życiem ducha. Nasz Pan wskazuje na serce człowieka jako na źródło, z którego wypływają uczucia."
        },
        {
          "type": "paragraph",
          "number": 1765,
          "content": "Człowiek posiada wiele uczuć. Najbardziej podstawowym uczuciem jest miłość spowodowana upodobaniem do dobra. Miłość wywołuje pragnienie nieobecnego dobra i nadzieję na jego uzyskanie. Pragnienie to kończy się przyjemnością i radością z posiadanego dobra. Bojaźń przed złem wywołuje nienawiść, wstręt i lęk przed złem przyszłym. Bojaźń ta kończy się smutkiem z powodu istniejącego zła lub gniewem, który się mu sprzeciwia."
        },
        {
          "type": "paragraph",
          "number": 1766,
          "content": "\"Kochać znaczy chcieć dla kogoś dobra\". Wszystkie inne uczucia mają swoje źródło w tym pierwotnym poruszeniu serca człowieka ku dobru. Jedynie dobro jest miłowane. \"Uczucia są złe, gdy miłość jest zła; dobre, gdy miłość jest dobra\"."
        },
        {
          "type": "label",
          "content": "II. Uczucia i życie moralne"
        },
        {
          "type": "paragraph",
          "number": 1767,
          "content": "Uczucia same w sobie nie są ani dobre, ani złe. Nabierają one wartości moralnej w takiej mierze, w jakiej faktycznie zależą od rozumu i od woli. Uczucia nazywane są dobrowolnymi \"albo dlatego, że nakazuje je wola, albo dlatego, że ich nie zabrania\". Doskonałość dobra moralnego lub ludzkiego wymaga, by rozum kierował uczuciami."
        },
        {
          "type": "paragraph",
          "number": 1768,
          "content": "Wzniosłe uczucia nie decydują ani o moralności, ani o świętości osób; stanowią niewyczerpany zasób wyobrażeń i odczuć, w których wyraża się życie moralne. Uczucia są moralnie dobre, gdy przyczyniają się do dobrego działania; w przeciwnym razie - są moralnie złe. Prawa wola podporządkowuje dobru i szczęściu poruszenia zmysłowe, które uznaje za swoje. Zła wola ulega nieuporządkowanym uczuciom i potęguje je. Emocje i doznania mogą być przekształcone w cnoty lub zniekształcone w wady."
        },
        {
          "type": "paragraph",
          "number": 1769,
          "content": "W życiu chrześcijańskim sam Duch Święty wypełnia swoje dzieło, pobudzając całość bytu człowieka, wraz z jego cierpieniami, obawami, smutkami, jak to jawi się w agonii i męce Pana. W Chrystusie uczucia ludzkie mogą otrzymać swoje spełnienie w miłości i Boskim szczęściu."
        },
        {
          "type": "paragraph",
          "number": 1770,
          "content": "Doskonałość moralna polega na tym, aby człowieka kierowała do dobra nie tylko wola, lecz także jego dążenie zmysłowe zgodnie ze słowami psalmu: \"Moje serce i ciało radośnie wołają do Boga żywego\" (Ps 84, 3)."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 1771,
          "content": "Pojęcie \"uczucia\" oznacza odczucia lub doznania. Człowiek dzięki swoim emocjom przeczuwa dobro i przewiduje zło."
        },
        {
          "type": "paragraph",
          "number": 1772,
          "content": "Podstawowymi uczuciami są miłość i nienawiść, pragnienie i obawa, radość, smutek i gniew."
        },
        {
          "type": "paragraph",
          "number": 1773,
          "content": "W uczuciach jako poruszeniach wrażliwości nie ma ani dobra, ani zła moralnego. W miarę jednak ich zależności od rozumu i od woli jest w nich dobro lub zło moralne."
        },
        {
          "type": "paragraph",
          "number": 1774,
          "content": "Emocje i doznania mogą być przekształcone w cnoty lub zniekształcone w wady."
        },
        {
          "type": "paragraph",
          "number": 1775,
          "content": "Doskonałość dobra moralnego polega na tym, aby nie tylko wola, lecz także \"serce\" kierowało człowieka do dobra."
        },
        {
          "type": "article",
          "content": "Artykuł szósty\n\nSUMIENIE MORALNE"
        },
        {
          "type": "paragraph",
          "number": 1776,
          "content": "\"W głębi sumienia człowiek odkrywa prawo, którego sam sobie nie nakłada, lecz któremu winien być posłuszny i którego głos wzywający go zawsze tam, gdzie potrzeba, do miłowania i czynienia dobra a unikania zła, rozbrzmiewa w sercu nakazem... Człowiek bowiem ma w swym sercu wypisane przez Boga prawo... Sumienie jest najtajniejszym ośrodkiem i sanktuarium człowieka, gdzie przebywa on sam z Bogiem, którego głos w jego wnętrzu rozbrzmiewa\"."
        },
        {
          "type": "label",
          "content": "I. Sąd sumienia"
        },
        {
          "type": "paragraph",
          "number": 1777,
          "content": "Sumienie moralne obecne we wnętrzu osoby nakazuje jej w odpowiedniej chwili pełnić dobro, a unikać zła. Osądza ono również konkretne wybory, aprobując te, które są dobre, i potępiając te, które są złe. Świadczy ono o autorytecie prawdy odnoszącej się do najwyższego Dobra, do którego osoba ludzka czuje się przyciągana i którego nakazy przyjmuje. Człowiek roztropny słuchając sumienia moralnego, może usłyszeć Boga, który mówi."
        },
        {
          "type": "paragraph",
          "number": 1778,
          "content": "Sumienie moralne jest sądem rozumu, przez który osoba ludzka rozpoznaje jakość moralną konkretnego czynu, który zamierza wykonać, którego właśnie dokonuje lub którego dokonała. Człowiek we wszystkim tym, co mówi i co czyni, powinien wiernie iść za tym, o czym wie, że jest słuszne i prawe. Właśnie przez sąd swego sumienia człowiek postrzega i rozpoznaje nakazy prawa Bożego:"
        },
        {
          "type": "comment",
          "content": "Sumienie jest prawem naszego ducha, ale go przewyższa; upomina nas, pozwala poznać odpowiedzialność i obowiązek, obawę i nadzieję... Jest zwiastunem Tego, który tak w świecie natury, jak i łaski, mówi do nas przez zasłonę, poucza nas i nami kieruje. Sumienie jest pierwszym ze wszystkich namiestników Chrystusa."
        },
        {
          "type": "paragraph",
          "number": 1779,
          "content": "Jest ważne, by każdy wszedł w siebie, ażeby usłyszeć głos swojego sumienia i za nim pójść. To poszukiwanie głębi wewnętrznej jest tym bardziej konieczne, że życie często sprawia, iż uchylamy się od wszelkiej refleksji, zastanowienia się lub wejścia w siebie:"
        },
        {
          "type": "comment",
          "content": "Wróć do swego sumienia, jego pytaj!... Zejdźcie więc - bracia - do waszego wnętrza i we wszystkim, co czynicie, patrzcie na Świadka - Boga!"
        },
        {
          "type": "paragraph",
          "number": 1780,
          "content": "Godność osoby ludzkiej zawiera w sobie prawość sumienia i jej się domaga. Sumienie obejmuje postrzeganie zasad moralnych (syndereza), ich zastosowanie w danych okolicznościach przez praktyczne rozeznanie racji i dóbr, a w wyniku tego sąd o konkretnych czynach, zamierzonych lub już dokonanych. Prawda o dobru moralnym, wyrażona w prawie rozumu, jest praktycznie i konkretnie uznana przez roztropny sąd sumienia. Człowieka, który wybiera zgodnie z tym sądem, nazywa się człowiekiem roztropnym."
        },
        {
          "type": "paragraph",
          "number": 1781,
          "content": "Sumienie pozwala wziąć odpowiedzialność za dokonane czyny. Jeżeli człowiek popełnia zło, słuszny sąd sumienia może być w nim świadkiem uniwersalnej prawdy o dobru, a zarazem o złu jego pojedynczego wyboru. Wyrok sądu sumienia stanowi rękojmię nadziei i miłosierdzia. Poświadczając zły czyn, przypomina o przebaczeniu, o które trzeba prosić, o dobru, które należy ciągle praktykować, i o cnocie, którą bezustannie należy rozwijać za pomocą łaski Bożej:"
        },
        {
          "type": "comment",
          "content": "Uspokoimy przed Nim nasze serce. A jeśli nasze serce oskarża nas, to Bóg jest większy od naszego serca i zna wszystko (1 J 3, 19-20)."
        },
        {
          "type": "paragraph",
          "number": 1782,
          "content": "Człowiek ma prawo działać zgodnie z sumieniem i wolnością, by osobiście podejmować decyzje moralne. \"Nie wolno więc go zmuszać, aby postępował wbrew swojemu sumieniu. Ale nie wolno mu też przeszkadzać w postępowaniu zgodnie z własnym sumieniem, zwłaszcza w dziedzinie religijnej \"."
        },
        {
          "type": "label",
          "content": "II. Formowanie sumienia"
        },
        {
          "type": "paragraph",
          "number": 1783,
          "content": "Sumienie powinno być uformowane, a sąd moralny oświecony. Sumienie dobrze uformowane jest prawe i prawdziwe. Formułuje ono swoje sądy, kierując się rozumem, zgodnie z prawdziwym dobrem chcianym przez mądrość Stwórcy. Wychowanie sumienia jest nieodzowne w życiu każdego człowieka, który jest poddawany negatywnym wpływom, a przez grzech - kuszony do wybrania raczej własnego zdania i odrzucenia nauczania pewnego."
        },
        {
          "type": "paragraph",
          "number": 1784,
          "content": "Wychowanie sumienia jest zadaniem całego życia. Od najmłodszych lat wprowadza ono dziecko w poznawanie i praktykowanie prawa wewnętrznego, rozpoznawanego przez sumienie. Roztropne wychowanie kształtuje cnoty; chroni lub uwalnia od strachu, egoizmu i pychy, fałszywego poczucia winy i dążeń do upodobania w sobie, zrodzonego z ludzkich słabości i błędów. Wychowanie sumienia zapewnia wolność i prowadzi do pokoju serca."
        },
        {
          "type": "paragraph",
          "number": 1785,
          "content": "W formowaniu sumienia słowo Boże jest światłem na naszej drodze; powinniśmy przyjmować je przez wiarę i modlitwę oraz stosować w praktyce. Powinniśmy także badać nasze sumienie, wpatrując się w krzyż Pana. Jesteśmy wspierani darami Ducha Świętego, wspomagani świadectwem lub radami innych ludzi i prowadzeni pewnym nauczaniem Kościoła."
        },
        {
          "type": "label",
          "content": "III. Wybierać zgodnie z sumieniem"
        },
        {
          "type": "paragraph",
          "number": 1786,
          "content": "Sumienie, stając wobec wyboru moralnego, może wydać zarówno prawy sąd zgodny z rozumem i prawem Bożym, jak i - przeciwnie - sąd błędny, który od tego odbiega."
        },
        {
          "type": "paragraph",
          "number": 1787,
          "content": "Niekiedy człowiek spotyka się z sytuacjami, które czynią sąd moralny mniej pewnym i utrudniają decyzję. Powinien jednak zawsze szukać tego, co jest słuszne i dobre, oraz rozeznawać wolę Bożą wyrażoną w prawie Bożym."
        },
        {
          "type": "paragraph",
          "number": 1788,
          "content": "W tym celu człowiek stara się interpretować dane doświadczenia i znaki czasów dzięki cnocie roztropności, radom osób godnych zaufania oraz pomocy Ducha Świętego i Jego darów."
        },
        {
          "type": "paragraph",
          "number": 1789,
          "content": "Oto niektóre zasady, które stosują się do wszystkich przypadków:\n- nigdy nie jest dopuszczalne czynienie zła, by wynikło z niego dobro;\n- \"złota zasada\": \"Wszystko... co byście chcieli, żeby wam ludzie czynili, i wy im czyńcie!\" (Mt 7, 12);\n- miłość zawsze przejawia się w szacunku dla bliźniego i jego sumienia: \"W ten sposób grzesząc przeciwko braciom i rażąc ich... sumienia, grzeszycie przeciwko samemu Chrystusowi\" (1 Kor 8,12). \"Dobrą jest rzeczą... nie czynić niczego, co twego brata razi, gorszy albo osłabia\" (Rz 14, 21)."
        },
        {
          "type": "label",
          "content": "IV. Sąd błędny"
        },
        {
          "type": "paragraph",
          "number": 1790,
          "content": "Człowiek powinien być zawsze posłuszny pewnemu sądowi swojego sumienia. Gdyby dobrowolnie działał przeciw takiemu sumieniu, potępiałby sam siebie. Zdarza się jednak, że sumienie znajduje się w ignorancji i wydaje błędne sądy o czynach, które mają być dokonane lub już zostały dokonane."
        },
        {
          "type": "paragraph",
          "number": 1791,
          "content": "Ignorancja często może być przypisana odpowiedzialności osobistej. Dzieje się tak, \"gdy człowiek niewiele dba o poszukiwanie prawdy i dobra, a sumienie z nawyku do grzechu powoli ulega niemal zaślepieniu\". W tych przypadkach osoba jest odpowiedzialna za zło, które popełnia."
        },
        {
          "type": "paragraph",
          "number": 1792,
          "content": "Nieznajomość Chrystusa i Jego Ewangelii, złe przykłady dawane przez innych ludzi, zniewolenie przez uczucia, domaganie się źle pojętej autonomii sumienia, odrzucenie autorytetu Kościoła i Jego nauczania, brak nawrócenia i miłości mogą stać się początkiem wypaczeń w postawie moralnej."
        },
        {
          "type": "paragraph",
          "number": 1793,
          "content": "Jeśli - przeciwnie - ignorancja jest niepokonalna lub sąd błędny bez odpowiedzialności podmiotu moralnego, to zło popełnione przez osobę nie może być jej przypisane. Mimo to pozostaje ono złem, brakiem, nieporządkiem. Konieczna jest więc praca nad poprawianiem błędów sumienia."
        },
        {
          "type": "paragraph",
          "number": 1794,
          "content": "Dobre i czyste sumienie jest oświecane przez prawdziwą wiarę. Albowiem miłość wypływa równocześnie \"z czystego serca, dobrego sumienia i wiary nieobłudnej\" (1 Tm 1, 5) :"
        },
        {
          "type": "comment",
          "content": "Im bardziej więc decydującą rolę odgrywa prawe sumienie, tym więcej osoby i społeczności ludzkie unikają ślepej samowoli i starają się dostosować do obiektywnych norm moralności."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 1795,
          "content": "\"Sumienie jest najtajniejszym ośrodkiem i sanktuarium człowieka, gdzie przebywa on sam z Bogiem, którego głos w jego wnętrzu rozbrzmiewa\"."
        },
        {
          "type": "paragraph",
          "number": 1796,
          "content": "Sumienie moralne jest sądem rozumu, przez który osoba ludzka rozpoznaje jakość moralną konkretnego czynu."
        },
        {
          "type": "paragraph",
          "number": 1797,
          "content": "Dla człowieka, który popełnił zło, wyrok jego sumienia stanowi rękojmię nawrócenia i nadziei."
        },
        {
          "type": "paragraph",
          "number": 1798,
          "content": "Sumienie dobrze uformowane jest prawe i prawdziwe. Formułuje ono swoje sądy, kierując się rozumem, zgodnie z prawdziwym dobrem chcianym przez mądrość Stwórcy. Każdy powinien wykorzystywać środki odpowiednie do formowania swego sumienia."
        },
        {
          "type": "paragraph",
          "number": 1799,
          "content": "Sumienie, stając wobec wyboru moralnego, może wydać zarówno prawy sąd zgodny z rozumem i prawem Bożym, jak i - przeciwnie - sąd błędny, który od tego odbiega."
        },
        {
          "type": "paragraph",
          "number": 1800,
          "content": "Człowiek powinien być zawsze posłuszny pewnemu sądowi swego sumienia."
        },
        {
          "type": "paragraph",
          "number": 1801,
          "content": "Sumienie może pozostawać w ignorancji lub wydawać błędne sądy. Taka ignorancja i takie błędy nie zawsze są wolne od winy."
        },
        {
          "type": "paragraph",
          "number": 1802,
          "content": "Słowo Boże jest światłem na naszej drodze. Powinniśmy przyjmować je przez wiarę i modlitwę oraz stosować w praktyce. W ten sposób formuje się sumienie."
        },
        {
          "type": "article",
          "content": "Artykuł siódmy\n\nCNOTY"
        },
        {
          "type": "paragraph",
          "number": 1803,
          "content": "\"Wszystko, co jest prawdziwe, co godne, co sprawiedliwe, co czyste, co miłe, co zasługuje na uznanie: jeśli jest jakąś cnotą i czynem chwalebnym - to miejcie na myśli!\" (Flp 4, 8).\nCnota jest habitualną i trwałą dyspozycją do czynienia dobra. Pozwala ona osobie nie tylko wypełniać dobre czyny, ale także dawać z siebie to, co najlepsze. Osoba cnotliwa wszystkimi swoimi siłami zmysłowymi i duchowymi dąży do dobra; zabiega o nie i wybiera je w konkretnych działaniach."
        },
        {
          "type": "comment",
          "content": "Celem życia cnotliwego jest upodobnienie się do Boga."
        },
        {
          "type": "label",
          "content": "I. Cnoty ludzkie"
        },
        {
          "type": "paragraph",
          "number": 1804,
          "content": "Cnoty ludzkie są trwałymi postawami, stałymi dyspozycjami, habitualnymi przymiotami umysłu i woli, które regulują nasze czyny, porządkują nasze uczucia i kierują naszym postępowaniem zgodnie z rozumem i wiarą. Zapewniają one łatwość, pewność i radość w prowadzeniu życia moralnie dobrego. Człowiek cnotliwy to ten, który dobrowolnie czyni dobro.\nCnoty moralne zdobywa się wysiłkami człowieka. Są one owocami i zalążkami czynów moralnie dobrych; uzdalniają one wszystkie władze człowieka, by doszedł do zjednoczenia z miłością Bożą."
        },
        {
          "type": "label",
          "content": "Cnoty kardynalne"
        },
        {
          "type": "paragraph",
          "number": 1805,
          "content": "Cztery cnoty odgrywają kluczową rolę i dlatego nazywa się je cnotami \"kardynalnymi\"; wszystkie inne grupują się wokół nich. Są nimi: roztropność, sprawiedliwość, męstwo i umiarkowanie. \"I jeśli kto miłuje sprawiedliwość - jej to dziełem są cnoty: uczy bowiem umiarkowania i roztropności, sprawiedliwości i męstwa\" (Mdr 8, 7). Cnoty te - pod innymi nazwami - są wychwalane w wielu miejscach Pisma świętego."
        },
        {
          "type": "paragraph",
          "number": 1806,
          "content": "Roztropność jest cnotą, która uzdalnia rozum praktyczny do rozeznawania w każdej okoliczności naszego prawdziwego dobra i do wyboru właściwych środków do jego pełnienia. \"Człowiek rozumny na kroki swe zważa\" (Prz 14, 15). \"Bądźcie... roztropni i trzeźwi, abyście się mogli modlić\" (1 P 4, 7). Roztropność jest \"prawą zasadą działania\", jak za Arystotelesem pisze św. Tomasz. Nie należy jej mylić ani z nieśmiałością czy strachem, ani z dwulicowością czy udawaniem. Jest nazywana auriga virtutum: kieruje ona innymi cnotami, wskazując im zasadę i miarę. Roztropność kieruje bezpośrednio sądem sumienia. Człowiek roztropny decyduje o swoim postępowaniu i porządkuje je, kierując się tym sądem. Dzięki tej cnocie bezbłędnie stosujemy zasady moralne do poszczególnych przypadków i przezwyciężamy wątpliwości odnośnie do dobra, które należy czynić, i zła, którego należy unikać."
        },
        {
          "type": "paragraph",
          "number": 1807,
          "content": "Sprawiedliwość jest cnotą moralną, która polega na stałej i trwałej woli oddawania Bogu i bliźniemu tego, co im się należy. Sprawiedliwość w stosunku do Boga nazywana jest \"cnotą religijności\". W stosunku do ludzi uzdalnia ona do poszanowania praw każdego i do wprowadzania w stosunkach ludzkich harmonii, która sprzyja bezstronności względem osób i dobra wspólnego. Człowiek sprawiedliwy, często wspominany w Piśmie świętym, wyróżnia się stałą uczciwością swoich myśli i prawością swojego postępowania w stosunku do bliźniego. \"Nie będziesz stronniczym na korzyść ubogiego, ani nie będziesz miał względów dla bogatego. Sprawiedliwie będziesz sądził bliźniego\" (Kpł 19,15). \"Panowie, oddawajcie niewolnikom to, co sprawiedliwe i słuszne, świadomi tego, że i wy macie Pana w niebie\" (Kol 4, 1)."
        },
        {
          "type": "paragraph",
          "number": 1808,
          "content": "Męstwo jest cnotą moralną, która zapewnia wytrwałość w trudnościach i stałość w dążeniu do dobra. Umacnia decyzję opierania się pokusom i przezwyciężania przeszkód w życiu moralnym. Cnota męstwa uzdalnia do przezwyciężania strachu, nawet strachu przed śmiercią, do stawienia czoła próbom i prześladowaniom. Uzdalnia nawet do wyrzeczenia i do ofiary z życia w obronie słusznej sprawy. \"Pan, moja moc i pieśń\" (Ps 118, 14). \"Na świecie doznacie ucisku, ale miejcie odwagę: Jam zwyciężył świat!\" (J 16, 33)."
        },
        {
          "type": "paragraph",
          "number": 1809,
          "content": "Umiarkowanie jest cnotą moralną, która pozwala opanować dążenie do przyjemności i zapewnia równowagę w używaniu dóbr stworzonych. Zapewnia panowanie woli nad popędami i utrzymuje pragnienia w granicach uczciwości. Osoba umiarkowana kieruje do dobra swoje pożądania zmysłowe, zachowuje zdrową dyskrecję i \"nie daje się uwieść... by iść za zachciankami swego serca\" (Syr 5, 2). Umiarkowanie jest często wychwalane w Starym Testamencie: \"Nie idź za twymi namiętnościami: powstrzymaj się od pożądań!\" (Syr 18, 30). W Nowym Testamencie jest ono nazywane \"skromnością\" lub \"prostotą\". Powinniśmy żyć na tym świecie \"rozumnie i sprawiedliwie, i pobożnie\" (Tt 2, 12)."
        },
        {
          "type": "comment",
          "content": "Żyć dobrze to nic innego jak miłować Boga całym sercem, całą duszą i całym umysłem. Dla Niego zachowuje człowiek nienaruszoną miłość (dzięki umiarkowaniu), której żadne nieszczęście nie złamie (dzięki męstwu), która posłuszna jest jedynie Bogu samemu (dzięki sprawiedliwości), która czuwa nad rozeznaniem wszystkiego, by nie dać się zaskoczyć przez podstęp i kłamstwo (dzięki roztropności)."
        },
        {
          "type": "label",
          "content": "Cnoty i łaska"
        },
        {
          "type": "paragraph",
          "number": 1810,
          "content": "Cnoty ludzkie, nabyte przez wychowanie, świadome czyny i wytrwale podejmowane wysiłki, są oczyszczane i podnoszone przez łaskę Bożą. Z pomocą Bożą kształtują one charakter i ułatwiają czynienie dobra. Człowiek cnotliwy jest szczęśliwy, praktykując cnoty."
        },
        {
          "type": "paragraph",
          "number": 1811,
          "content": "Człowiek zraniony przez grzech ma trudności w zachowaniu równowagi moralnej. Dar zbawienia dany przez Chrystusa udziela nam łaski koniecznej do wytrwałości w poszukiwaniu cnót. Każdy powinien zawsze prosić o tę łaskę światła i mocy, przyjmować sakramenty, współdziałać z Duchem Świętym, iść za Jego wezwaniami do miłowania dobra i wystrzegania się zła."
        },
        {
          "type": "label",
          "content": "II. Cnoty teologalne"
        },
        {
          "type": "paragraph",
          "number": 1812,
          "content": "Cnoty ludzkie są zakorzenione w cnotach teologalnych, które uzdalniają władze człowieka do uczestnictwa w naturze Bożej. Cnoty teologalne bowiem odnoszą się bezpośrednio do Boga. Uzdalniają one chrześcijan do życia w jedności z Trójcą Świętą. Ich początkiem, motywem i przedmiotem jest Bóg Trójjedyny."
        },
        {
          "type": "paragraph",
          "number": 1813,
          "content": "Cnoty teologalne kształtują, pobudzają i charakteryzują działanie moralne chrześcijanina. Kształtują one i ożywiają wszystkie cnoty moralne. Są wszczepione przez Boga w dusze wiernych, by uzdolnić ich do działania jako dzieci Boże i do zasługiwania na życie wieczne. Stanowią one rękojmię obecności i działania Ducha Świętego we władzach człowieka. Są trzy cnoty teologalne: wiara, nadzieja i miłość."
        },
        {
          "type": "label",
          "content": "Wiara"
        },
        {
          "type": "paragraph",
          "number": 1814,
          "content": "Wiara jest cnotą teologalną, dzięki której wierzymy w Boga i w to wszystko, co On nam powiedział i objawił, a co Kościół święty podaje nam do wierzenia, ponieważ Bóg jest samą prawdą. Przez wiarę \"człowiek z wolnej woli cały powierza się Bogu\". Dlatego wierzący stara się poznać i czynić wolę Bożą. \"Sprawiedliwy z wiary żyć będzie\" (Rz 1, 17). Żywa wiara \"działa przez miłość\" (Ga 5, 6)."
        },
        {
          "type": "paragraph",
          "number": 1815,
          "content": "Dar wiary trwa w tym, kto nie zgrzeszył przeciw niej. Jednak \"bez uczynków\" wiara \"jest martwa\" (Jk 2, 26); wiara, pozbawiona nadziei i miłości, nie jednoczy wiernego w sposób pełny z Chrystusem i nie czyni go żywym członkiem Jego Ciała."
        },
        {
          "type": "paragraph",
          "number": 1816,
          "content": "Uczeń Chrystusa powinien nie tylko zachowywać wiarę i żyć nią, ale także wyznawać ją, odważnie świadczyć o niej i szerzyć ją: \"Wszyscy... winni być gotowi wyznawać Chrystusa wobec ludzi i iść za Nim drogą krzyża wśród prześladowań, których Kościołowi nigdy nie brakuje\". Służba i świadectwo wiary są nieodzowne do zbawienia: \"Do każdego więc, kto się przyzna do Mnie przed ludźmi, przyznam się i Ja przed moim Ojcem, który jest w niebie. Lecz kto się Mnie zaprze przed ludźmi, tego zaprę się i Ja przed moim Ojcem, który jest w niebie\" (Mt 10, 32-33)."
        },
        {
          "type": "label",
          "content": "Nadzieja"
        },
        {
          "type": "paragraph",
          "number": 1817,
          "content": "Nadzieja jest cnotą teologalną, dzięki której pragniemy jako naszego szczęścia Królestwa niebieskiego i życia wiecznego, pokładając ufność w obietnicach Chrystusa i opierając się nie na naszych siłach, ale na pomocy łaski Ducha Świętego. \"Trzymajmy się niewzruszenie nadziei, którą wyznajemy, bo godny jest zaufania Ten, który dał obietnicę\" (Hbr 10, 23). On \"wylał na nas obficie (Ducha Świętego) przez Jezusa Chrystusa, Zbawiciela naszego, abyśmy, usprawiedliwieni Jego łaską, stali się w nadziei dziedzicami życia wiecznego\" (Tt 3, 6-7)."
        },
        {
          "type": "paragraph",
          "number": 1818,
          "content": "Cnota nadziei odpowiada dążeniu do szczęścia, złożonemu przez Boga w sercu każdego człowieka; podejmuje ona te oczekiwania, które inspirują działania ludzi; oczyszcza je, by ukierunkować je na Królestwo niebieskie; chroni przed zwątpieniem; podtrzymuje w każdym opuszczeniu; poszerza serce w oczekiwaniu szczęścia wiecznego. Żywa nadzieja chroni przed egoizmem i prowadzi do szczęścia miłości."
        },
        {
          "type": "paragraph",
          "number": 1819,
          "content": "Nadzieja chrześcijańska podejmuje i wypełnia nadzieję narodu wybranego, mającą swoje źródło i wzór w nadziei Abrahama, który w Izaaku został napełniony obietnicami Boga i oczyszczony przez próbę ofiary. \"On to wbrew nadziei uwierzył nadziei, że stanie się ojcem wielu narodów\" (Rz 4,18)."
        },
        {
          "type": "paragraph",
          "number": 1820,
          "content": "Nadzieja chrześcijańska rozwija się od początku przepowiadania Jezusa w ogłoszeniu błogosławieństw. Błogosławieństwa wznoszą naszą nadzieję do Nieba jako do nowej Ziemi Obiecanej; wytyczają jej drogę przez próby, które czekają uczniów Jezusa. Bóg jednak, przez zasługi Jezusa Chrystusa i Jego męki, zachowuje nas w nadziei, która \"zawieść nie może\" (Rz 5, 5). Nadzieja jest pewną i trwałą \"kotwicą duszy, która przenika poza zasłonę, gdzie Jezus poprzednik wszedł za nas\" (Hbr 6,19-20). Jest ona także zbroją, która chroni nas w walce zbawienia: \"odziani w pancerz wiary i miłości oraz hełm nadziei zbawienia\" (1 Tes 5, 8). Zapewnia nam radość nawet w czasie próby: \"Weselcie się nadzieją! W ucisku bądźcie cierpliwi\" ( Rz 12,12). Wyraża się w modlitwie i karmi się nią, szczególnie w modlitwie \"Ojcze nasz\", streszczającej to wszystko, czego nadzieja pozwala nam pragnąć."
        },
        {
          "type": "paragraph",
          "number": 1821,
          "content": "Możemy więc mieć nadzieję na chwałę nieba, obiecaną przez Boga tym, którzy Go miłują i czynią Jego wolę. We wszelkich okolicznościach każdy powinien mieć nadzieję, że z łaską Bożą \"wytrwa do końca\" i otrzyma radość nieba jako nagrodę wieczną Boga za dobre uczynki spełnione z pomocą łaski Chrystusa. W nadziei Kościół modli się, by \"wszyscy ludzie zostali zbawieni\" (1 Tm 2, 4). Dąży do zjednoczenia w chwale nieba z Chrystusem, swoim Oblubieńcem:"
        },
        {
          "type": "comment",
          "content": "Ufaj więc, (duszo moja), ufaj, bo nie znasz dnia ani godziny. Czuwaj pilnie, wszystko szybko przemija, choć twoja tęsknota wątpliwym czyni to, co jest pewne, i czas krótki - długim. Pomnij, że im więcej walk tu przetrwasz tym lepiej dowiedziesz, jak miłujesz twego Boga! Tym hojniej też potem z Umiłowanym będziesz cieszyła się rozkoszą i szczęściem, którym nie będzie końca."
        },
        {
          "type": "label",
          "content": "Miłość"
        },
        {
          "type": "paragraph",
          "number": 1822,
          "content": "Miłość jest cnotą teologalną, dzięki której miłujemy Boga nade wszystko dla Niego samego, a naszych bliźnich jak siebie samych ze względu na miłość Boga."
        },
        {
          "type": "paragraph",
          "number": 1823,
          "content": "Jezus czyni miłość przedmiotem nowego przykazania. Umiłowawszy swoich \"do końca\" (J 13, 1), objawia miłość Ojca, którą od Niego otrzymuje. Uczniowie miłując się wzajemnie, naśladują miłość Jezusa, którą także sami otrzymują. Dlatego Jezus mówi: \"Jak Mnie umiłował Ojciec, tak i Ja was umiłowałem. Wytrwajcie w miłości mojej!\" (J 15, 9). I jeszcze: \"To jest moje przykazanie, abyście się wzajemnie miłowali, tak jak Ja was umiłowałem\" (J 15,12)."
        },
        {
          "type": "paragraph",
          "number": 1824,
          "content": "Miłość - owoc Ducha i pełnia Prawa - strzeże przykazań Boga i Chrystusa: \"Wytrwajcie w miłości mojej! Jeśli będziecie zachowywać moje przykazania, będziecie trwać w miłości mojej\" (J 15, 9-10)."
        },
        {
          "type": "paragraph",
          "number": 1825,
          "content": "Chrystus umarł z miłości do nas, gdy byliśmy jeszcze \"nieprzyjaciółmi\" (Rz 5,10). Pan prosi nas, byśmy jak On miłowali nawet naszych nieprzyjaciół, stali się bliźnimi dla najbardziej oddalonych, miłowali dzieci i ubogich jak On sam."
        },
        {
          "type": "comment",
          "content": "Święty Paweł Apostoł przekazał niezrównany obraz miłości: \n\nMiłość cierpliwa jest, łaskawa jest.\nMiłość nie zazdrości, \nnie szuka poklasku, nie unosi się pychą;\nnie dopuszcza się bezwstydu, \nnie szuka swego, nie unosi się gniewem, \nnie pamięta złego;\nnie cieszy się z niesprawiedliwości, \nlecz współweseli się z prawdą.\nWszystko znosi, \nwszystkiemu wierzy, \nwe wszystkim pokłada nadzieję, \nwszystko przetrzyma (1 Kor 13, 4-7)"
        },
        {
          "type": "paragraph",
          "number": 1826,
          "content": "Jeśli \"miłości bym nie miał - mówi jeszcze Apostoł - byłbym niczym\". Jeśli \"miłości bym nie miał, nic bym nie zyskał\" (1 Kor 13, 2. 3); bez niej nie mają znaczenia przywileje, służba, nawet cnota... Miłość przewyższa wszystkie cnoty; jest pierwszą z cnót teologalnych: \"Tak więc trwają wiara, nadzieja, miłość - te trzy: z nich zaś największa jest miłość\" (I Kor 13, 13)."
        },
        {
          "type": "paragraph",
          "number": 1827,
          "content": "Miłość ożywia i inspiruje praktykowanie wszystkich cnót. Jest ona \"więzią doskonałości\" (Kol 3, 14); jest formą cnót; wyraża je i porządkuje między sobą; jest źródłem i celem ich chrześcijańskiego praktykowania. Miłość usprawnia i oczyszcza naszą ludzką zdolność miłowania. Podnosi ją do nadprzyrodzonej doskonałości miłości Bożej."
        },
        {
          "type": "paragraph",
          "number": 1828,
          "content": "Praktykowanie życia moralnego ożywianego przez miłość daje chrześcijaninowi duchową wolność dzieci Bożych. Nie stoi on już przed Bogiem z lękiem jak niewolnik, ani jak najemnik oczekujący zapłaty, lecz jak syn, który odpowiada na miłość Tego, który \"sam pierwszy nas umiłował\" (1 J 4, 19):"
        },
        {
          "type": "comment",
          "content": "Albo odwracamy się od zła z obawy przed karą - jesteśmy wtedy jako niewolnicy; albo też zachęca nas nagroda - jesteśmy wtedy podobni do najemników. Albo wreszcie jesteśmy posłuszni dla samego dobra i dla miłości Tego, który rozkazuje... a wtedy jesteśmy jako dzieci."
        },
        {
          "type": "paragraph",
          "number": 1829,
          "content": "Owocami miłości są radość, pokój i miłosierdzie. Miłość wymaga dobroci i upomnienia braterskiego; jest życzliwością; rodzi wzajemność; trwa bezinteresowna i hojna. Miłość jest przyjaźnią i komunią:"
        },
        {
          "type": "comment",
          "content": "Wypełnieniem wszystkich naszych czynów jest miłość. Oto cel, do którego zdążamy. Ze względu na niego biegniemy i do niego biegniemy. Gdy go osiągniemy, znajdziemy w nim pokój."
        },
        {
          "type": "label",
          "content": "III. Dary i owoce Ducha Świętego"
        },
        {
          "type": "paragraph",
          "number": 1830,
          "content": "Życie moralne chrześcijan jest podtrzymywane przez dary Ducha Świętego. Są one trwałymi dyspozycjami, które czynią człowieka uległym, by iść za poruszeniami Ducha Świętego."
        },
        {
          "type": "paragraph",
          "number": 1831,
          "content": "Siedmioma darami Ducha Świętego są: mądrość, rozum, rada, męstwo, umiejętność, pobożność i bojaźń Boża. Chrystus, Syn Dawida, posiada je w całej pełni. Dopełniają one i udoskonalają cnoty tych, którzy je otrzymują. Czynią wiernych uległymi do ochotnego posłuszeństwa wobec natchnień Bożych."
        },
        {
          "type": "comment",
          "content": "Twój dobry Duch niech mnie prowadzi po równej ziemi (Ps 143,10) \nWszyscy ci, których prowadzi Duch Boży, są synami Bożymi... dziećmi, to i dziedzicami: dziedzicami Boga, a współdziedzicami Chrystusa (Rz 8, 14. 17)."
        },
        {
          "type": "paragraph",
          "number": 1832,
          "content": "Owocami Ducha są doskonałości, które kształtuje w nas Duch Święty jako pierwociny wiecznej chwały. Tradycja Kościoła wymienia ich dwanaście: \"miłość, wesele, pokój, cierpliwość, uprzejmość, dobroć, wspaniałomyślność, łaskawość, wierność, skromność, wstrzemięźliwość, czystość\" (Ga 5, 22-23 Wulg.)."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 1833,
          "content": "Cnota jest habitualną i trwałą dyspozycją do czynienia dobra."
        },
        {
          "type": "paragraph",
          "number": 1834,
          "content": "Cnoty ludzkie są trwałymi dyspozycjami umysłu i woli, które regulują nasze czyny, porządkują nasze uczucia i kierują naszym postępowaniem zgodnie z rozumem i wiarą. Można je zgrupować wokół czterech cnót kardynalnych: roztropności, sprawiedliwości, męstwa i umiarkowania."
        },
        {
          "type": "paragraph",
          "number": 1835,
          "content": "Roztropność uzdalnia rozum praktyczny do rozeznawania w każdej okoliczności naszego prawdziwego dobra i do wyboru właściwych środków do jego pełnienia."
        },
        {
          "type": "paragraph",
          "number": 1836,
          "content": "Sprawiedliwość polega na stałej i trwałej woli oddawania Bogu i bliźniemu tego, co im się należy."
        },
        {
          "type": "paragraph",
          "number": 1837,
          "content": "Męstwo zapewnia wytrwałość w trudnościach i stałość w dążeniu do dobra."
        },
        {
          "type": "paragraph",
          "number": 1838,
          "content": "Umiarkowanie pozwala opanować dążenie do przyjemności zmysłowych i zapewnia równowagę w używaniu dóbr stworzonych."
        },
        {
          "type": "paragraph",
          "number": 1839,
          "content": "Cnoty moralne wzrastają przez wychowanie, świadome czyny i wytrwałość w wysiłku. Łaska Boża oczyszcza je i podnosi."
        },
        {
          "type": "paragraph",
          "number": 1840,
          "content": "Cnoty teologalne uzdalniają chrześcijan do życia w jedności z Trójcą Świętą. Ich początkiem, motywem i przedmiotem jest Bóg, poznawany przez wiarę, w którym pokładamy nadzieję i którego miłujemy dla Niego samego."
        },
        {
          "type": "paragraph",
          "number": 1841,
          "content": "Są trzy cnoty teologalne: wiara, nadzieja i miłość. Kształtują one i ożywiają wszystkie cnoty moralne."
        },
        {
          "type": "paragraph",
          "number": 1842,
          "content": "Dzięki cnocie wiary wierzymy w Boga i wierzymy w to wszystko, co On nam objawił, a co Kościół święty podaje nam do wierzenia."
        },
        {
          "type": "paragraph",
          "number": 1843,
          "content": "Dzięki cnocie nadziei pragniemy i oczekujemy od Boga, z trwałą ufnością, życia wiecznego i łask, by na nie zasłużyć."
        },
        {
          "type": "paragraph",
          "number": 1844,
          "content": "Dzięki cnocie miłości miłujemy Boga nade wszystko i naszych bliźnich jak siebie samych ze względu na miłość Boga. Jest ona \"więzią doskonałości\" (Kol 3,14) i formą wszystkich cnót."
        },
        {
          "type": "paragraph",
          "number": 1845,
          "content": "Siedmioma darami Ducha Świętego udzielanymi chrześcijanom są: mądrość, rozum, rada, męstwo, umiejętność, pobożność i bojaźń Boża."
        },
        {
          "type": "article",
          "content": "Artykuł ósmy\n\nGRZECH"
        },
        {
          "type": "label",
          "content": "I. Miłosierdzie i grzech"
        },
        {
          "type": "paragraph",
          "number": 1846,
          "content": "Ewangelia jest w Jezusie Chrystusie objawieniem miłosierdzia Bożego dla grzeszników. Anioł zwiastuje Józefowi: \"Nadasz (Mu) imię Jezus, On bowiem zbawi swój lud od jego grzechów\" (Mt 1, 21). To samo można powiedzieć o Eucharystii, sakramencie Odkupienia: \"To jest moja Krew Przymierza, która za wielu będzie wylana na odpuszczenie grzechów\" (Mt 26, 28)."
        },
        {
          "type": "paragraph",
          "number": 1847,
          "content": "\"Bóg stworzył cię bez ciebie, ale nie zbawia cię bez ciebie\". Przyjęcie Jego miłosierdzia wymaga od nas uznania naszych win. \"Jeśli mówimy, że nie mamy grzechu, to samych siebie oszukujemy i nie ma w nas prawdy. Jeżeli wyznajemy nasze grzechy, [Bóg] jako wierny i sprawiedliwy odpuści je nam i oczyści nas z wszelkiej nieprawości\" (1 J 1, 8-9)."
        },
        {
          "type": "paragraph",
          "number": 1848,
          "content": "Jak stwierdza święty Paweł: \"Gdzie... wzmógł się grzech, tam jeszcze obficiej rozlała się łaska\". Aby jednak łaska mogła dokonać swego dzieła, musi ujawnić nasz grzech w celu nawrócenia naszego serca i udzielenia nam \"sprawiedliwości wiodącej do życia wiecznego przez Jezusa Chrystusa, Pana naszego\" (Rz 5, 20-21). Jak lekarz dokładnie bada ranę, zanim ją opatrzy, tak Bóg przez swoje Słowo i swojego Ducha rzuca żywe światło na grzech:"
        },
        {
          "type": "comment",
          "content": "Nawrócenie domaga się przekonania o grzechu, zawiera w sobie wewnętrzny sąd sumienia - a sąd ten, będąc sprawdzianem działania Ducha Prawdy wewnątrz człowieka, równocześnie staje się nowym początkiem obdarowania człowieka łaską i miłością: \"Weźmijcie Ducha Świętego!\" Tak więc odnajdujemy w owym \"przekonywaniu o grzechu\" dwoiste obdarowanie: obdarowanie prawdą sumienia i obdarowanie pewnością Odkupienia. Duch Prawdy jest Pocieszycielem."
        },
        {
          "type": "label",
          "content": "II. Definicja grzechu"
        },
        {
          "type": "paragraph",
          "number": 1849,
          "content": "Grzech jest wykroczeniem przeciw rozumowi, prawdzie, prawemu sumieniu; jest brakiem prawdziwej miłości względem Boga i bliźniego z powodu niewłaściwego przywiązania do pewnych dóbr. Rani on naturę człowieka i godzi w ludzką solidarność. Został określony jako \"słowo, czyn lub pragnienie przeciwne prawu wiecznemu\"."
        },
        {
          "type": "paragraph",
          "number": 1850,
          "content": "Grzech jest obrazą Boga: \"Tylko przeciw Tobie zgrzeszyłem i uczyniłem, co złe jest przed Tobą\" (Ps 51, 6). Grzech przeciwstawia się miłości Boga do nas i odwraca od Niego nasze serca. Jest on, podobnie jak grzech pierworodny, nieposłuszeństwem, buntem przeciw Bogu spowodowanym wolą stania się \"jak Bóg\", w poznawaniu i określaniu dobra i zła (Rdz 3, 5). Grzech jest więc \"miłością siebie, posuniętą aż do pogardy Boga\". Wskutek tego pysznego wywyższania siebie grzech jest całkowitym przeciwieństwem posłuszeństwa Jezusa, który dokonał zbawienia."
        },
        {
          "type": "paragraph",
          "number": 1851,
          "content": "Właśnie podczas męki, gdy miłosierdzie Chrystusa odniesie zwycięstwo nad grzechem, najlepiej ukazuje on swoją siłę i różnorodność: niedowiarstwo, morderczą nienawiść, odrzucenie i drwiny ze strony przywódców i ludu, tchórzostwo Piłata i okrucieństwo żołnierzy, zdradę Judasza tak dotkliwą dla Jezusa, zaparcie się Piotra i odejście uczniów. Tymczasem w godzinie ciemności i władcy tego świata ofiara Chrystusa staje się w tajemniczy sposób źródłem, z którego wytryśnie niewyczerpane przebaczenie naszych grzechów."
        },
        {
          "type": "label",
          "content": "III. Zróżnicowanie grzechów"
        },
        {
          "type": "paragraph",
          "number": 1852,
          "content": "Grzechy są bardzo zróżnicowane. Pismo święte dostarcza wiele ich wykazów. List do Galatów przeciwstawia uczynki ciała owocom ducha: \"Jest... rzeczą wiadomą, jakie uczynki rodzą się z ciała: nierząd, nieczystość, wyuzdanie, uprawianie bałwochwalstwa, czary, nienawiść, spór, zawiść, wzburzenie, niewłaściwa pogoń za zaszczytami, niezgoda, rozłamy, zazdrość, pijaństwo, hulanki i tym podobne. Co do nich zapowiadam wam, jak to już zapowiedziałem: ci, którzy się takich rzeczy dopuszczają, Królestwa Bożego nie odziedziczą\" (Ga 5, 19-21 )."
        },
        {
          "type": "paragraph",
          "number": 1853,
          "content": "Można rozróżniać grzechy w zależności od ich przedmiotu, tak jak w przypadku każdego czynu ludzkiego, w zależności od cnót, jakim przeciwstawiają się przez nadmiar bądź brak, lub w zależności od przykazań, którym są przeciwne. Można je uporządkować również w zależności od tego, czy dotyczą Boga, bliźniego czy siebie samego; można je podzielić na grzechy duchowe i cielesne bądź też grzechy popełnione \"myślą, mową, uczynkiem i zaniedbaniem\". Źródłem grzechu jest serce człowieka i jego wolna wola, zgodnie z nauczaniem Pana: \"Z serca bowiem pochodzą złe myśli, zabójstwa, cudzołóstwa, czyny nierządne, kradzieże, fałszywe świadectwa, przekleństwa. To właśnie czyni człowieka nieczystym\" (Mt 15, 19-20). W sercu także przebywa zasada dobrych i czystych uczynków - miłość, którą rani grzech."
        },
        {
          "type": "label",
          "content": "IV. Ciężar grzechu: grzech śmiertelny i powszedni"
        },
        {
          "type": "paragraph",
          "number": 1854,
          "content": "Grzechy należy oceniać według ich ciężaru. Rozróżnienie między grzechem śmiertelnym a grzechem powszednim, dostrzegalne już w Piśmie świętym, zostało przyjęte w tradycji Kościoła. Potwierdza je doświadczenie ludzi."
        },
        {
          "type": "paragraph",
          "number": 1855,
          "content": "Grzech śmiertelny niszczy miłość w sercu człowieka wskutek poważnego wykroczenia przeciw prawu Bożemu; podsuwając człowiekowi dobra niższe, odwraca go od Boga, który jest jego celem ostatecznym i szczęściem.\nGrzech powszedni pozwala trwać miłości, chociaż ją obraża i rani."
        },
        {
          "type": "paragraph",
          "number": 1856,
          "content": "Grzech śmiertelny, naruszając w nas zasadę życia, którą jest miłość, domaga się nowej inicjatywy miłosierdzia Bożego i nawrócenia serca, które zazwyczaj dokonuje się w ramach sakramentu pojednania:"
        },
        {
          "type": "comment",
          "content": "Gdy bowiem wola zmierza ku czemuś, co ze swojej natury sprzeciwia się miłości, ustanawiającej w człowieku właściwy porządek w stosunku do celu ostatecznego, wówczas grzech jest śmiertelny ze względu na swój przedmiot... zarówno gdy zwraca się przeciw miłości Bożej, jak bluźnierstwo, krzywoprzysięstwo itp., jak i wtedy, gdy zwraca się przeciw miłości bliźniego, np. morderstwo, cudzołóstwo itp... Niekiedy jednak wola zwraca się ku temu, w czym zachodzi pewien brak porządku, który jednak nie sprzeciwia się miłości Boga i bliźniego, np. próżne słowo, nadmierny śmiech itp. Tego rodzaju grzechy są powszednie."
        },
        {
          "type": "paragraph",
          "number": 1857,
          "content": "Aby grzech był śmiertelny, są konieczne jednocześnie trzy warunki: \"Grzechem śmiertelnym jest ten, który dotyczy materii poważnej i który nadto został popełniony z pełną świadomością i całkowitą zgodą\"."
        },
        {
          "type": "paragraph",
          "number": 1858,
          "content": "Materię ciężką uściśla dziesięć przykazań zgodnie z odpowiedzią, jakiej Jezus udzielił bogatemu młodzieńcowi: \"Nie zabijaj, nie cudzołóż, nie kradnij, nie zeznawaj fałszywie, nie oszukuj, czcij swego ojca i matkę\" (Mk 10, 19). Ciężar grzechów jest większy lub mniejszy: zabójstwo jest czymś poważniejszym niż kradzież. Należy uwzględnić także pozycję osób poszkodowanych: czymś poważniejszym jest przemoc wobec rodziców aniżeli wobec kogoś obcego."
        },
        {
          "type": "paragraph",
          "number": 1859,
          "content": "Grzech śmiertelny wymaga pełnego poznania i całkowitej zgody. Zakłada wiedzę o grzesznym charakterze czynu, o jego sprzeczności z prawem Bożym. Zakłada także zgodę na tyle dobrowolną, by stanowił on wybór osobisty. Ignorancja zawiniona i zatwardziałość serca nie pomniejszają, lecz zwiększają dobrowolny charakter grzechu."
        },
        {
          "type": "paragraph",
          "number": 1860,
          "content": "Ignorancja niedobrowolna może zmniejszyć winę, a nawet uwolnić od ciężkiej winy. Nikt jednak nie powinien lekceważyć zasad prawa moralnego, które są wypisane w sumieniu każdego człowieka. Impulsy wrażliwości, uczucia mogą również zmniejszyć dobrowolny i wolny charakter winy, podobnie jak naciski zewnętrzne czy zaburzenia patologiczne. Grzech popełniony ze złości, w wyniku świadomego wyboru zła jest najcięższy."
        },
        {
          "type": "paragraph",
          "number": 1861,
          "content": "Grzech śmiertelny jest - podobnie jak miłość - radykalną możliwością wolności ludzkiej. Pociąga on za sobą utratę miłości i pozbawienie łaski uświęcającej, to znaczy stanu łaski. Jeśli nie zostanie wynagrodzony przez żal i Boże przebaczenie, powoduje wykluczenie z Królestwa Chrystusa i wieczną śmierć w piekle; nasza wolność ma bowiem moc dokonywania wyborów nieodwracalnych, na zawsze. Chociaż możemy sądzić, że jakiś czyn jest w sobie ciężką winą, powinniśmy sąd nad osobami powierzyć sprawiedliwości i miłosierdziu Bożemu."
        },
        {
          "type": "paragraph",
          "number": 1862,
          "content": "Grzech powszedni jest popełniony wtedy, gdy w materii lekkiej nie przestrzega się normy prawa moralnego lub gdy nie przestrzega się prawa moralnego w materii ciężkiej, lecz bez pełnego poznania czy całkowitej zgody."
        },
        {
          "type": "paragraph",
          "number": 1863,
          "content": "Grzech powszedni osłabia miłość; jest przejawem nieuporządkowanego przywiązania do dóbr stworzonych; uniemożliwia postęp duszy w zdobywaniu cnót i praktykowaniu dobra moralnego; zasługuje na kary doczesne. Grzech powszedni świadomy i pozostawiony bez skruchy usposabia nas stopniowo do popełnienia grzechu śmiertelnego. Grzech powszedni nie zrywa przymierza z Bogiem. Może być naprawiony po ludzku z pomocą łaski Bożej. \"Nie pozbawia łaski uświęcającej, przyjaźni z Bogiem, miłości ani, w konsekwencji, szczęścia wiecznego\"."
        },
        {
          "type": "comment",
          "content": "Jak długo bowiem chodzi człowiek w ciele, nie może uniknąć wszystkich grzechów, nawet lekkich. Lecz tych grzechów, które nazywamy lekkimi, wcale sobie nie lekceważ, jeśli je ważysz. Lękaj się, kiedy je liczysz. Wiele drobnych rzeczy tworzy jedną wielką rzecz; wiele kropli wypełnia rzekę; wiele ziaren tworzy stos. Jaką więc mamy nadzieję? Przede wszystkim - wyznanie...."
        },
        {
          "type": "paragraph",
          "number": 1864,
          "content": "\"Każdy grzech i bluźnierstwo będą odpuszczone ludziom, ale bluźnierstwo przeciwko Duchowi Świętemu nie będzie odpuszczone\" (Mt 12,31). Miłosierdzie Boże nie zna granic, lecz ten, kto świadomie odrzuca przyjęcie ze skruchą miłosierdzia Bożego, odrzuca przebaczenie swoich grzechów i zbawienie darowane przez Ducha Świętego. Taka zatwardziałość może prowadzić do ostatecznego braku pokuty i do wiecznej zguby."
        },
        {
          "type": "label",
          "content": "V. Rozprzestrzenianie się grzechu"
        },
        {
          "type": "paragraph",
          "number": 1865,
          "content": "Grzech powoduje skłonność do grzechu; rodzi wadę wskutek powtarzania tych samych czynów. Wynikają z tego niewłaściwe skłonności, które zaciemniają sumienie i zniekształcają konkretną ocenę dobra i zła. W ten sposób grzech rozwija się i umacnia, ale nie może całkowicie zniszczyć zmysłu moralnego."
        },
        {
          "type": "paragraph",
          "number": 1866,
          "content": "Wady można porządkować według cnót, którym się przeciwstawiają, jak również zestawiać je z grzechami głównymi, wyróżnionymi przez doświadczenie chrześcijańskie za św. Janem Kasjanem i św. Grzegorzem Wielkim. Nazywa się je \"głównymi\", ponieważ powodują inne grzechy i inne wady. Są nimi: pycha, chciwość, zazdrość, gniew, nieczystość, łakomstwo, lenistwo lub znużenie duchowe."
        },
        {
          "type": "paragraph",
          "number": 1867,
          "content": "Tradycja katechetyczna przypomina również, że istnieją \"grzechy, które wołają o pomstę do nieba\". Wołają więc do nieba: krew Abla, grzech Sodomitów, narzekanie uciemiężonego ludu w Egipcie, skarga cudzoziemca, wdowy i sieroty, niesprawiedliwość względem najemnika."
        },
        {
          "type": "paragraph",
          "number": 1868,
          "content": "Grzech jest czynem osobistym; co więcej, ponosimy odpowiedzialność za grzechy popełniane przez innych, gdy w nich współdziałamy:\n- uczestnicząc w nich bezpośrednio i dobrowolnie;\n- nakazując je, zalecając, pochwalając lub aprobując;\n- nie wyjawiając ich lub nie przeszkadzając im, mimo że jesteśmy do tego zobowiązani;\n- chroniąc tych, którzy popełniają zło."
        },
        {
          "type": "paragraph",
          "number": 1869,
          "content": "W ten sposób grzech czyni ludzi współwinnymi, wprowadza między nich pożądliwość, przemoc i niesprawiedliwość. Grzechy powodują powstawanie sytuacji społecznych i instytucji przeciwnych dobroci Bożej. \"Struktury grzechu\" są wyrazem i skutkiem grzechów osobistych. Skłaniają one z kolei ich ofiary do popełniania zła. W znaczeniu analogicznym stanowią one \"grzech społeczny\"."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 1870,
          "content": "\"Bóg poddał wszystkich nieposłuszeństwu, aby wszystkim okazać swe miłosierdzie\" (Rz 11, 32)."
        },
        {
          "type": "paragraph",
          "number": 1871,
          "content": "Grzech jest to \"słowo, czyn lub pragnienie przeciwne prawu wiecznemu\". Jest obrazą Boga. Przeciwstawia się Bogu w nieposłuszeństwie zaprzeczającym posłuszeństwu Chrystusa."
        },
        {
          "type": "paragraph",
          "number": 1872,
          "content": "Grzech jest aktem przeciwnym rozumowi. Rani on naturę człowieka i godzi w ludzką solidarność."
        },
        {
          "type": "paragraph",
          "number": 1873,
          "content": "Źródłem wszystkich grzechów jest serce człowieka. Rodzaje i ciężar grzechów określa się przede wszystkim według ich przedmiotu."
        },
        {
          "type": "paragraph",
          "number": 1874,
          "content": "Wybrać w sposób dobrowolny - to znaczy wiedząc o tym i chcąc tego coś, co jest w poważnej sprzeczności z prawem Bożym i celem ostatecznym człowieka, oznacza popełnić grzech śmiertelny. Niszczy on w nas miłość, bez której jest niemożliwe szczęście wieczne. Przy braku skruchy powoduje on śmierć wieczną."
        },
        {
          "type": "paragraph",
          "number": 1875,
          "content": "Grzech powszedni stanowi nieporządek moralny, dający się naprawić przez miłość, której pozwala w nas trwać."
        },
        {
          "type": "paragraph",
          "number": 1876,
          "content": "Powtarzanie grzechów, nawet powszednich, rodzi wady, wśród których wyróżnia się grzechy główne."
        }
      ]
    },
    {
      "name": "Rozdział drugi",
      "index": 3,
      "startNum": 1877,
      "endNum": 1948,
      "sectionBelonged": "pierwszy",
      "elements": [
        {
          "type": "article",
          "content": "WSPÓLNOTA LUDZKA"
        },
        {
          "type": "paragraph",
          "number": 1877,
          "content": "Powołaniem ludzkości jest ukazywanie obrazu Boga i przekształcanie się na obraz Jedynego Syna Ojca. Powołanie to przyjmuje formę osobistą, ponieważ każdy jest wezwany do Boskiego szczęścia; dotyczy ono także całej wspólnoty ludzkiej."
        },
        {
          "type": "article",
          "content": "Artykuł pierwszy\n\nOSOBA I SPOŁECZNOŚĆ"
        },
        {
          "type": "label",
          "content": "I. Wspólnotowy charakter powołania ludzkiego"
        },
        {
          "type": "paragraph",
          "number": 1878,
          "content": "Wszyscy ludzie są wezwani do tego samego celu, którym jest sam Bóg. Istnieje pewne podobieństwo między jednością Osób Boskich a braterstwem, jakie ludzie powinni zaprowadzić między sobą, w prawdzie i miłości. Miłość bliźniego jest nieodłączna od miłości Boga."
        },
        {
          "type": "paragraph",
          "number": 1879,
          "content": "Osoba ludzka potrzebuje życia społecznego. Nie jest ono dla niej czymś dodanym, lecz jest wymaganiem jej natury. Przez wymianę z innymi, wzajemną służbę i dialog z braćmi człowiek rozwija swoje możliwości; w ten sposób odpowiada na swoje powołanie."
        },
        {
          "type": "paragraph",
          "number": 1880,
          "content": "Społeczność jest grupą osób powiązanych w sposób organiczny zasadą jedności, która przekracza każdą z nich. Społeczność, zgromadzenie widzialne i zarazem duchowe, trwa w czasie; dziedziczy przeszłość i przygotowuje przyszłość. Każdy człowiek staje się dzięki niej \"dziedzicem\", otrzymuje \"talenty\", które wzbogacają jego tożsamość i których owoce powinien pomnażać. Słusznie więc każdy człowiek jest zobowiązany do poświęcania się na rzecz wspólnot, do których należy, i do szacunku wobec władz troszczących się o dobro wspólne."
        },
        {
          "type": "paragraph",
          "number": 1881,
          "content": "Każdą wspólnotę określa jej cel, a zatem kieruje się ona własnymi regułami. Jednak \"osoba ludzka jest i powinna być zasadą, podmiotem i celem wszystkich urządzeń społecznych\"."
        },
        {
          "type": "paragraph",
          "number": 1882,
          "content": "Niektóre społeczności, takie jak rodzina i państwo, odpowiadają bardziej bezpośrednio naturze człowieka. Są dla niego konieczne. Aby umożliwić jak największej liczbie osób uczestnictwo w życiu społecznym, należy zachęcać do tworzenia zrzeszeń i instytucji wybieralnych \"dla celów gospodarczych i społecznych, kulturalnych i rozrywkowych, sportowych, zawodowych i politycznych. Są to społeczności albo o zasięgu krajowym, albo międzynarodowym\". Taka socjalizacja jest także wyrazem naturalnego dążenia ludzi do zrzeszania się, by osiągnąć cele, które przerastają ich indywidualne możliwości. Rozwija ona zdolności osoby, a zwłaszcza zmysł inicjatywy i odpowiedzialności. Pomaga w zagwarantowaniu jej praw."
        },
        {
          "type": "paragraph",
          "number": 1883,
          "content": "Socjalizacja niesie także pewne niebezpieczeństwa. Zbyt daleko posunięta interwencja państwa może zagrażać osobistej wolności i inicjatywie. Nauczanie Kościoła wypracowało zasadę nazywaną zasadą pomocniczości. Według niej \"społeczność wyższego rzędu nie powinna ingerować w wewnętrzne sprawy społeczności niższego rzędu, pozbawiając ją kompetencji, lecz raczej powinna wspierać ją w razie konieczności i pomóc w koordynacji jej działań z działaniami innych grup społecznych, dla dobra wspólnego\"."
        },
        {
          "type": "paragraph",
          "number": 1884,
          "content": "Bóg nie chciał zatrzymać dla samego siebie sprawowania wszelkich władz. Każdemu stworzeniu powierza zadania, które jest ono zdolne wypełniać stosownie do zdolności swojej natury. Ten sposób rządzenia powinien być naśladowany w życiu społecznym. Postępowanie Boga w rządzeniu światem, świadczące o ogromnym szacunku dla wolności ludzkiej, powinno być natchnieniem dla mądrości tych, którzy rządzą wspólnotami ludzkimi. Powinni oni postępować jak słudzy Opatrzności Bożej."
        },
        {
          "type": "paragraph",
          "number": 1885,
          "content": "Zasada pomocniczości jest przeciwna wszelkim formom kolektywizmu. Wyznacza ona granice interwencji państwa. Zmierza do zharmonizowania relacji między jednostkami i społecznościami. Dąży do ustanowienia prawdziwego porządku międzynarodowego."
        },
        {
          "type": "label",
          "content": "II. Nawrócenie i społeczność"
        },
        {
          "type": "paragraph",
          "number": 1886,
          "content": "Społeczność jest nieodzowna do urzeczywistniania powołania ludzkiego. Aby ten cel został osiągnięty, powinna być szanowana właściwa hierarchia wartości, która \"wymiary materialne i instynktowne podporządkowuje wewnętrznym i duchowym\" :"
        },
        {
          "type": "comment",
          "content": "Społeczność ludzka... jest przede wszystkim wartością duchową. Dzięki niej ludzie, współdziałając ze światłem prawdy, przekazują sobie wzajemnie swoją wiedzę, mogą bronić swoich praw i wypełniać obowiązki, otrzymują zachętę do starania się o dobra duchowe, słusznie cieszą się wspólnie z każdej rzeczy pięknej bez względu na jej rodzaj, zawsze pragną przekazywać innym to, co jest w nich najlepsze, starają się usilnie przyswajać sobie duchowe wartości posiadane przez innych. Wartości te oddziałują pobudzająco i kierowniczo zarazem na wszelkie sprawy dotyczące nauki, życia ekonomicznego, instytucji społecznych, rozwoju i ustroju państwa, prawodawstwa oraz innych elementów składowych i rozwojowych doczesnej wspólnoty ludzkiej."
        },
        {
          "type": "paragraph",
          "number": 1887,
          "content": "Zamiana środków i celów, która prowadzi do nadania wartości celu ostatecznego temu, co jest jedynie środkiem do jego osiągnięcia, lub do traktowania osób jako zwykłych środków ze względu na jakiś cel, rodzi niesprawiedliwe struktury, które \"utrudniają albo praktycznie uniemożliwiają prowadzenie życia chrześcijańskiego, zgodnego z przykazaniami Boskiego Prawodawcy\"."
        },
        {
          "type": "paragraph",
          "number": 1888,
          "content": "Trzeba więc odwoływać się do duchowych i moralnych zdolności osoby oraz do stałego wymagania jej wewnętrznego nawrócenia, by doprowadzić do zmian społecznych, które rzeczywiście służyłyby osobie. Pierwszeństwo przyznane nawróceniu serca w żaden sposób nie eliminuje, lecz, przeciwnie, nakłada obowiązek uzdrawiania instytucji i warunków życia - jeśli skłaniają do grzechu - w taki sposób, by były zgodne z normami sprawiedliwości i sprzyjały dobru, a nie stawały mu na przeszkodzie."
        },
        {
          "type": "paragraph",
          "number": 1889,
          "content": "Bez pomocy łaski ludzie nie mogliby \"dostrzegać wąskiej nieraz ścieżki między małodusznością, która ulega złu, a przemocą, która chce je zwalczać, a w rzeczywistości je pomnaża\". Jest to droga miłości - miłości Boga i bliźniego. Miłość stanowi największe przykazanie społeczne. Szanuje drugiego i jego prawa. Wymaga praktykowania sprawiedliwości, do czego tylko ona nas uzdalnia. Jest natchnieniem dla życia będącego darem z siebie: \"Kto będzie się starał zachować swoje życie, straci je; a kto je straci, zachowa je\" (Łk 17, 33)."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 1890,
          "content": "Istnieje pewne podobieństwo między jednością Osób Boskich a braterstwem, jakie ludzie powinni zaprowadzić między sobą."
        },
        {
          "type": "paragraph",
          "number": 1891,
          "content": "Aby rozwijać się zgodnie ze swoją naturą, osoba ludzka potrzebuje życia społecznego. Niektóre społeczności, jak rodzina i państwo, odpowiadają bardziej bezpośrednio naturze człowieka."
        },
        {
          "type": "paragraph",
          "number": 1892,
          "content": "\"Osoba ludzka jest i powinna być zasadą, podmiotem i celem wszystkich urządzeń społecznych\"."
        },
        {
          "type": "paragraph",
          "number": 1893,
          "content": "Należy zachęcać do szerokiego uczestnictwa w zrzeszeniach i instytucjach wybieralnych."
        },
        {
          "type": "paragraph",
          "number": 1894,
          "content": "Zgodnie z zasadą pomocniczości ani państwo, ani żadna szersza społeczność nie powinny zastępować inicjatywy i odpowiedzialności osób oraz instytucji pośrednich."
        },
        {
          "type": "paragraph",
          "number": 1895,
          "content": "Społeczność powinna sprzyjać praktykowaniu cnót, a nie stawać mu na przeszkodzie. Natchnieniem do tego powinna być właściwa hierarchia wartości."
        },
        {
          "type": "paragraph",
          "number": 1896,
          "content": "Tam, gdzie grzech niszczy klimat społeczny, trzeba odwoływać się do nawrócenia serc i łaski Bożej. Miłość pobudza do sprawiedliwych reform. Nie ma rozwiązania kwestii społecznej poza Ewangelią."
        },
        {
          "type": "article",
          "content": "Artykuł drugi\n\nUCZESTNICTWO W ŻYCIU SPOŁECZNYM"
        },
        {
          "type": "label",
          "content": "I. Władza"
        },
        {
          "type": "paragraph",
          "number": 1897,
          "content": "\"Społeczność ludzka nie może być dobrze zorganizowana ani wytwarzać odpowiedniej ilości dóbr, jeśli jest pozbawiona ludzi sprawujących prawowitą władzę, którzy stoją na straży praw i w miarę potrzeby nie szczędzą swej pracy i starań dla dobra wspólnego\".\n\"Władzą\" nazywa się upoważnienie, na mocy którego osoby lub instytucje nadają prawa i wydają polecenia ludziom oraz oczekują z ich strony posłuszeństwa."
        },
        {
          "type": "paragraph",
          "number": 1898,
          "content": "Każda wspólnota ludzka potrzebuje władzy, która by nią rządziła. Ma ona swoją podstawę w naturze ludzkiej. Jest konieczna dla jedności państwa. Jej rola polega na zapewnieniu, na ile to możliwe, dobra wspólnego społeczności."
        },
        {
          "type": "paragraph",
          "number": 1899,
          "content": "Władza, której domaga się porządek moralny, pochodzi od Boga: \"Każdy niech będzie poddany władzom, sprawującym rządy nad innymi. Nie ma bowiem władzy, która by nie pochodziła od Boga, a te, które są, zostały ustanowione przez Boga. Kto więc przeciwstawia się władzy - przeciwstawia się porządkowi Bożemu. Ci zaś, którzy się przeciwstawili, ściągną na siebie wyrok potępienia\" (Rz 13, 1-2)."
        },
        {
          "type": "paragraph",
          "number": 1900,
          "content": "Obowiązek posłuszeństwa domaga się od wszystkich okazywania władzy należnego jej uznania oraz szacunku i - stosownie do zasług - wdzięczności i życzliwości osobom, które ją sprawują."
        },
        {
          "type": "comment",
          "content": "Święty Klemens Rzymski, papież, jest autorem najstarszej modlitwy Kościoła za sprawujących władzę polityczną : Daj im zatem, Panie, zdrowie, pokój, zgodę i stałość, aby sprawowali bez przeszkody tę władzę, którą Ty im powierzyłeś.\nTo Ty sam przecież, Władco Nieba, Królu wieków, dajesz synom ludzkim chwałę i godność, i władzę nad tym, co jest na ziemi.\nTy więc, o Panie, kieruj ich wolą według tego, co jest dobre i miłe w Twoich oczach, aby sprawując zbożnie, w pokoju i z łagodnością\ndaną im przez Ciebie władzę, zyskali łaskę Twoją."
        },
        {
          "type": "paragraph",
          "number": 1901,
          "content": "Jeśli władza odwołuje się do porządku ustanowionego przez Boga, to jakakolwiek \"forma ustroju politycznego i wybór władz pozostawione są wolnej woli obywateli\".\nRóżne ustroje polityczne są moralnie dopuszczalne pod warunkiem, że dążą do uprawnionego dobra wspólnoty, która te ustroje przyjmuje. Ustroje, których natura jest sprzeczna z prawem naturalnym, porządkiem publicznym i podstawowymi prawami osób, nie mogą urzeczywistniać dobra wspólnego narodów, którym zostały narzucone."
        },
        {
          "type": "paragraph",
          "number": 1902,
          "content": "Władza nie otrzymuje prawowitości moralnej sama z siebie. Nie powinna być sprawowana w sposób despotyczny, lecz działać na rzecz dobra wspólnego jako \"siła moralna, oparta na wolności i świadoma ciężaru przyjętego obowiązku\" :"
        },
        {
          "type": "comment",
          "content": "O tyle prawo ludzkie ma istotne znamiona prawa, o ile jest zgodne z prawym rozumem. Wówczas jest jasne, że pochodzi od prawa wiecznego. O ile zaś nie jest zgodne z rozumem, nazywa się prawem niegodziwym. W takim bowiem przypadku nie ma istotnych przymiotów prawa, ale jest raczej jakąś formą przemocy."
        },
        {
          "type": "paragraph",
          "content": "Władza jest sprawowana w sposób prawowity tylko wtedy, gdy troszczy się o dobro wspólne danej społeczności i jeśli do jego osiągnięcia używa środków moralnie dozwolonych. Jeśli sprawujący władzę ustanawiają niesprawiedliwe prawa lub podejmują działania sprzeczne z porządkiem moralnym, to rozporządzenia te nie obowiązują w sumieniu. \"Wtedy władza przestaje być władzą, a zaczyna się bezprawie\".",
          "number": 1903
        },
        {
          "type": "paragraph",
          "number": 1904,
          "content": "\"Jest wskazane, by każda władza była równoważona przez inne władze i inne zakresy kompetencji, które by ją utrzymywały we właściwych granicach. Na tym właśnie polega zasada <<państwa praworządnego>>, w którym najwyższą władzę ma prawo, a nie samowola ludzi\"."
        },
        {
          "type": "label",
          "content": "II. Dobro wspólne"
        },
        {
          "type": "paragraph",
          "number": 1905,
          "content": "Zgodnie ze społeczną naturą człowieka, dobro każdego pozostaje w sposób konieczny w relacji z dobrem wspólnym. Może być ono określone jedynie w odniesieniu do osoby ludzkiej:"
        },
        {
          "type": "comment",
          "content": "Zamknięci w sobie samych, nie żyjcie jedynie dla siebie w przekonaniu, iż jesteście już usprawiedliwieni, ale gromadząc się razem, szukajcie tego, co pożyteczne dla wszystkich."
        },
        {
          "type": "paragraph",
          "number": 1906,
          "content": "Przez dobro wspólne należy rozumieć \"sumę warunków życia społecznego, jakie bądź zrzeszeniom, bądź poszczególnym członkom społeczeństwa pozwalają osiągnąć pełniej i łatwiej własną doskonałość\". Dobro wspólne odnosi się do życia wszystkich. Od każdego domaga się roztropności, a szczególnie od tych, którym zostało powierzone sprawowanie władzy. Opiera się na trzech istotnych elementach:"
        },
        {
          "type": "paragraph",
          "number": 1907,
          "content": "Po pierwsze, zakłada poszanowanie osoby jako takiej. W imię dobra wspólnego władze publiczne są zobowiązane do poszanowania podstawowych i niezbywalnych praw osoby ludzkiej. Społeczność powinna umożliwić każdemu ze swych członków urzeczywistnienie swego powołania. W szczególności dobro wspólne polega na korzystaniu ze swobód naturalnych niezbędnych do rozwoju powołania ludzkiego; są nimi: \"prawo... do postępowania według słusznej normy własnego sumienia, do ochrony życia prywatnego oraz do sprawiedliwej wolności, także w dziedzinie religijnej\"."
        },
        {
          "type": "paragraph",
          "number": 1908,
          "content": "Po drugie, dobro wspólne domaga się dobrobytu społecznego i rozwoju społeczności. Rozwój jest syntezą wszystkich obowiązków społecznych. Z pewnością do władzy należy rozstrzyganie - w imię dobra wspólnego - między różnymi partykularnymi interesami. Powinna ona jednak zapewnić każdemu to, czego potrzebuje on do prowadzenia życia prawdziwie ludzkiego: wyżywienie, odzież, opiekę zdrowotną, pracę, wychowanie i kulturę, odpowiednią informację, prawo do założenia rodziny itd."
        },
        {
          "type": "paragraph",
          "number": 1909,
          "content": "Dobro wspólne stanowi wreszcie pokój, czyli trwałość i bezpieczeństwo sprawiedliwego porządku. Tak więc wymaga ono, by władza przy użyciu godziwych środków zapewniała bezpieczeństwo społeczności i jej członkom. Stanowi podstawę prawa do słusznej obrony osobistej i zbiorowej."
        },
        {
          "type": "paragraph",
          "number": 1910,
          "content": "Jeśli każda wspólnota ludzka posiada dobro wspólne, które pozwala jej uznać się za taką, to właśnie we wspólnocie politycznej znajduje ona swoje najpełniejsze urzeczywistnienie. Do państwa należy obrona i popieranie dobra wspólnego społeczności cywilnej, obywateli i instytucji pośrednich."
        },
        {
          "type": "paragraph",
          "number": 1911,
          "content": "Coraz bardziej pogłębia się wzajemna zależność ludzi. Rozszerza się ona stopniowo na całą ziemię. Jedność rodziny ludzkiej, obejmującej osoby cieszące się równą godnością naturalną, zakłada powszechne dobro wspólne. Domaga się ono organizacji wspólnoty narodów zdolnej \"zaradzać różnym potrzebom ludzi, zarówno na tych odcinkach życia społecznego, do których należą: wyżywienie, zdrowie, wychowanie, praca, jak i w pewnych specjalnych sytuacjach mogących tu i ówdzie występować... zaradzenia biedzie uchodźców rozproszonych po całym świecie... wspomagania emigrantów oraz ich rodzin\"."
        },
        {
          "type": "paragraph",
          "number": 1912,
          "content": "Dobro wspólne jest zawsze ukierunkowane na rozwój osób; \"od... porządku (osób) winien być uzależniony porządek rzeczy, a nie na odwrót\". Porządek ten opiera się na prawdzie, jest budowany w sprawiedliwości i ożywiany miłością."
        },
        {
          "type": "label",
          "content": "III. Odpowiedzialność i uczestnictwo"
        },
        {
          "type": "paragraph",
          "number": 1913,
          "content": "Uczestnictwo jest dobrowolnym i szlachetnym zaangażowaniem się osoby w wymianę społeczną. Jest konieczne, by wszyscy, stosownie do zajmowanego miejsca i odgrywanej przez siebie roli, uczestniczyli w rozwoju dobra wspólnego. Obowiązek ten jest nierozłącznie związany z godnością osoby ludzkiej."
        },
        {
          "type": "paragraph",
          "number": 1914,
          "content": "Uczestnictwo urzeczywistnia się najpierw w podjęciu zadań, za które ponosi się odpowiedzialność osobistą; człowiek uczestniczy w dobru drugiej osoby i społeczności przez troskę o wychowanie w swojej rodzinie i przez sumienność w pracy."
        },
        {
          "type": "paragraph",
          "number": 1915,
          "content": "Obywatele powinni, na ile to możliwe, brać czynny udział w życiu publicznym. Sposoby tego uczestnictwa mogą się różnić zależnie od kraju czy kultury. \"Na pochwałę zasługuje postępowanie tych narodów, w których jak największa część obywateli uczestniczy w sprawach publicznych w warunkach prawdziwej wolności\"."
        },
        {
          "type": "paragraph",
          "number": 1916,
          "content": "Uczestnictwo wszystkich w urzeczywistnianiu dobra wspólnego pociąga za sobą, jak każdy obowiązek etyczny, wciąż ponawiane nawrócenie uczestników życia społecznego. Oszustwo i różne wykręty, przez które niektórzy uchylają się od przestrzegania prawa i przepisów odnoszących się do obowiązków społecznych, powinny być zdecydowanie potępione jako niezgodne z wymaganiami sprawiedliwości. Należy troszczyć się o rozwój instytucji, które poprawiają warunki życia ludzkiego."
        },
        {
          "type": "paragraph",
          "number": 1917,
          "content": "Do sprawujących władzę należy umacnianie wartości, które pobudzają zaufanie członków społeczności i skłaniają ich do służby na rzecz bliźnich. Uczestnictwo zaczyna się od wychowania i kultury. \"Słusznie możemy sądzić, że przyszły los ludzkości leży w rękach tych, którzy potrafią dać następnym pokoleniom motywy życia i nadziei\"."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 1918,
          "content": "\"Nie ma... władzy, która by nie pochodziła od Boga, a te, które są, zostały ustanowione przez Boga\" (Rz 13,1)."
        },
        {
          "type": "paragraph",
          "number": 1919,
          "content": "Każda wspólnota ludzka potrzebuje władzy, by trwać i rozwijać się."
        },
        {
          "type": "paragraph",
          "number": 1920,
          "content": "\"Wspólnota polityczna i władza publiczna opierają się na naturze ludzkiej i należą do porządku określonego przez Boga\"."
        },
        {
          "type": "paragraph",
          "number": 1921,
          "content": "Władza jest sprawowana w sposób prawowity jeśli dokłada starań o dobro wspólne społeczności. Aby je osiągnąć, powinna używać środków moralnie godziwych."
        },
        {
          "type": "paragraph",
          "number": 1922,
          "content": "Różne ustroje polityczne są uprawnione pod warunkiem, że dążą one do dobra wspólnego."
        },
        {
          "type": "paragraph",
          "number": 1923,
          "content": "Władza polityczna powinna być pełniona w granicach porządku moralnego i zapewniać warunki korzystania z wolności."
        },
        {
          "type": "paragraph",
          "number": 1924,
          "content": "Dobro wspólne obejmuje \"sumę warunków życia społecznego, jakie... zrzeszeniom bądź poszczególnym członkom społeczeństwa pozwalają osiągnąć pełniej i łatwiej własną doskonałość\"."
        },
        {
          "type": "paragraph",
          "number": 1925,
          "content": "Dobro wspólne opiera się na trzech istotnych elementach: poszanowaniu i popieraniu podstawowych praw osoby; dobrobycie, czyli rozwoju dóbr duchowych i ziemskich społeczności; pokoju i bezpieczeństwie społeczności i jej członków."
        },
        {
          "type": "paragraph",
          "number": 1926,
          "content": "Godność osoby ludzkiej zakłada poszukiwanie dobra wspólnego. Każdy powinien troszczyć się o budowanie i wspieranie instytucji, które poprawiają warunki życia ludzkiego."
        },
        {
          "type": "paragraph",
          "number": 1927,
          "content": "Do państwa należy obrona i popieranie dobra wspólnego społeczności cywilnej. Dobro wspólne całej rodziny ludzkiej domaga się organizacji o charakterze międzynarodowym."
        },
        {
          "type": "article",
          "content": "Artykuł trzeci\n\nSPRAWIEDLIWOŚĆ SPOŁECZNA"
        },
        {
          "type": "paragraph",
          "number": 1928,
          "content": "Społeczeństwo zapewnia sprawiedliwość społeczną, gdy urzeczywistnia warunki pozwalające zrzeszeniom oraz każdemu z osobna na osiągnięcie tego, co im się należy, odpowiednio do ich natury i powołania. Sprawiedliwość społeczna łączy się z dobrem wspólnym i ze sprawowaniem władzy."
        },
        {
          "type": "label",
          "content": "I. Poszanowanie osoby ludzkiej"
        },
        {
          "type": "paragraph",
          "number": 1929,
          "content": "Sprawiedliwość społeczną można osiągnąć jedynie przy poszanowaniu transcendentnej godności człowieka. Osoba jest celem ostatecznym społeczeństwa, które jest jej podporządkowane:"
        },
        {
          "type": "comment",
          "content": "W grę wchodzi godność osoby ludzkiej, której obrona i rozwój zostały nam powierzone przez Stwórcę i której dłużnikami w sposób ścisły i odpowiedzialny są mężczyźni i kobiety w każdym układzie dziejowym."
        },
        {
          "type": "paragraph",
          "number": 1930,
          "content": "Poszanowanie osoby ludzkiej pociąga za sobą poszanowanie praw, które wypływają z jej godności jako stworzenia. Prawa te są uprzednie w stosunku do społeczności i powinny być przez społeczność uznane. Są podstawą moralnej prawowitości wszelkiej władzy; lekceważąc je lub odrzucając ich uznanie w prawodawstwie pozytywnym, społeczeństwo podważa swoją własną prawowitość moralną. Bez poszanowania osoby władza może jedynie opierać się na sile lub przemocy, by uzyskać posłuszeństwo swoich poddanych. Do Kościoła należy przypominanie tych praw ludziom dobrej woli i odróżnianie ich od nieuzasadnionych i fałszywych roszczeń."
        },
        {
          "type": "paragraph",
          "content": ""
        },
        {
          "type": "paragraph",
          "number": 1931,
          "content": "Poszanowanie osoby ludzkiej przejawia się w poszanowaniu zasady: \"Poszczególni ludzie powinni uważać swojego bliźniego bez żadnego wyjątku za <<drugiego samego siebie>>, zwracając przede wszystkim uwagę na zachowanie jego życia i środki do godnego jego prowadzenia\". Żadne prawodawstwo nie jest w stanie samo przez się usunąć niepokojów, uprzedzeń oraz postaw egoizmu i pychy, stojących na przeszkodzie ustanowieniu prawdziwie braterskich społeczności. Postawy te przezwycięża jedynie miłość, która w każdym człowieku dostrzega \"bliźniego\", brata."
        },
        {
          "type": "paragraph",
          "number": 1932,
          "content": "Obowiązek traktowania drugiego człowieka jako bliźniego i czynnego służenia mu jest szczególnie naglący wtedy, gdy będąc pozbawiony czegoś, znajduje się on w potrzebie. \"Wszystko, co uczyniliście jednemu z tych braci moich najmniejszych, Mnieście uczynili\" (Mt 25, 40)."
        },
        {
          "type": "paragraph",
          "number": 1933,
          "content": "Ten sam obowiązek obejmuje także tych, którzy myślą lub działają inaczej niż my. Nauka Chrystusa domaga się nawet przebaczenia win. Rozciąga przykazanie miłości, które jest przykazaniem Nowego Prawa, na wszystkich nieprzyjaciół. Wyzwolenie w duchu Ewangelii nie da się pogodzić z nienawiścią do nieprzyjaciela jako osoby, lecz tylko z nienawiścią do zła, które popełnia nieprzyjaciel."
        },
        {
          "type": "label",
          "content": "II. Równość i różnice między ludźmi"
        },
        {
          "type": "paragraph",
          "number": 1934,
          "content": "Wszyscy ludzie, stworzeni na obraz Jedynego Boga, obdarzeni taką samą rozumną duszą, mają tę samą naturę i to samo pochodzenie. Wszyscy, odkupieni przez ofiarę Chrystusa, są wezwani do uczestniczenia w tym samym Boskim szczęściu; wszyscy więc cieszą się równą godnością."
        },
        {
          "type": "paragraph",
          "number": 1935,
          "content": "Równość między ludźmi w sposób istotny dotyczy ich godności osobistej i praw z niej wypływających:"
        },
        {
          "type": "comment",
          "content": "Należy... przezwyciężać... wszelką formę dyskryminacji odnośnie do podstawowych praw osoby ludzkiej, czy to... ze względu na płeć, rasę, kolor skóry, pozycję społeczną, język lub religię, ponieważ sprzeciwia się ona zamysłowi Bożemu."
        },
        {
          "type": "paragraph",
          "number": 1936,
          "content": "Człowiek, przychodząc na świat, nie posiada tego wszystkiego, co jest konieczne do rozwoju życia cielesnego i duchowego. Potrzebuje innych. Pojawiają się różnice związane z wiekiem, możliwościami fizycznymi, zdolnościami umysłowymi lub moralnymi, wymianą, z której każdy mógł korzystać, oraz z podziałem bogactw. \"Talenty\" nie zostały równo rozdzielone."
        },
        {
          "type": "paragraph",
          "number": 1937,
          "content": "Różnice te są związane z planem Boga, który chce, by każdy otrzymywał od drugiego to, czego potrzebuje, i by ci, którzy posiadają poszczególne \"talenty\", udzielali dobrodziejstw tym, którzy ich potrzebują. Różnice zachęcają i często zobowiązują osoby do wielkoduszności, życzliwości i dzielenia się; pobudzają kultury do wzajemnego ubogacania się:"
        },
        {
          "type": "comment",
          "content": "Są różne cnoty i nie daję wszystkich każdemu; jedną daję temu, drugą tamtemu... Jednemu daję przede wszystkim miłość, drugiemu sprawiedliwość, trzeciemu pokorę, czwartemu żywą wiarę... Co do dóbr doczesnych, w rzeczach koniecznych dla życia człowieka, rozdzieliłem je w wielkiej rozmaitości; nie chciałem, by każdy posiadał wszystko, co mu jest potrzebne, ażeby ludzie mieli możliwość świadczyć sobie miłość... Chciałem, by jedni potrzebowali drugich i by byli mymi sługami w udzielaniu łask i darów, które otrzymali ode Mnie."
        },
        {
          "type": "paragraph",
          "number": 1938,
          "content": "Istnieją także krzywdzące nierówności, które godzą w miliony mężczyzn i kobiet. Pozostają one w wyraźnej sprzeczności z Ewangelią:"
        },
        {
          "type": "comment",
          "content": "Równa godność osób wymaga, by zostały wprowadzone bardziej ludzkie i sprawiedliwe warunki życia. Albowiem zbytnie nierówności gospodarcze i społeczne wśród członków czy ludów jednej rodziny ludzkiej wywołują zgorszenie i sprzeciwiają się sprawiedliwości społecznej równości, godności osoby ludzkiej oraz pokojowi społecznemu i międzynarodowemu."
        },
        {
          "type": "label",
          "content": "III. Solidarność ludzka"
        },
        {
          "type": "paragraph",
          "number": 1939,
          "content": "Zasada solidarności, nazywana także \"przyjaźnią\" lub \"miłością społeczną\", jest bezpośrednim wymaganiem braterstwa ludzkiego i chrześcijańskiego :"
        },
        {
          "type": "comment",
          "content": "Pierwszy błąd, przynoszący dziś wielkie i powszechne szkody, polega na zapomnieniu o istnieniu węzłów wzajemnej solidarności i miłości między ludźmi, na które jako na konieczność wskazuje wspólne pochodzenie wszystkich i równość duchowej natury takiej samej u wszystkich, niezależnie od przynależności narodowej, a które są nakazane faktem ofiary złożonej na ołtarzu krzyża Ojcu przedwiecznemu przez Chrystusa Pana, dla odkupienia skażonej grzechem ludzkości."
        },
        {
          "type": "paragraph",
          "number": 1940,
          "content": "Solidarność przejawia się przede wszystkim w podziale dóbr i w wynagrodzeniu za pracę. Zakłada ona również wysiłek na rzecz bardziej sprawiedliwego porządku społecznego, w którym napięcia będą mogły być łatwiej likwidowane i gdzie łatwiej będzie można znaleźć rozwiązanie konfliktów na drodze negocjacji."
        },
        {
          "type": "paragraph",
          "number": 1941,
          "content": "Problemy społeczno-gospodarcze mogą być rozwiązywane jedynie za pomocą różnych form solidarności: solidarności biednych, solidarności między bogatymi i biednymi, solidarności pracujących, solidarności między pracodawcami a pracownikami w przedsiębiorstwie, solidarności między narodami i ludami. Solidarność międzynarodowa jest wymaganiem natury moralnej. Od niej jest w pewnym stopniu uzależniony pokój na świecie."
        },
        {
          "type": "paragraph",
          "number": 1942,
          "content": "Cnota solidarności wykracza poza dobra materialne. Kościół szerząc duchowe dobra wiary, sprzyjał ponadto rozwojowi dóbr ziemskich, otwierając często przed nim nowe drogi. Tak właśnie potwierdzały się na przestrzeni wieków słowa Pana: \"Starajcie się naprzód o Królestwo Boga i o Jego sprawiedliwość, a to wszystko będzie wam dodane\" (Mt 6, 33):"
        },
        {
          "type": "comment",
          "content": "Od dwóch tysięcy lat... żyje i... trwa w duszy Kościoła (to) poczucie... z którego czerpały i czerpią dusze zachętę, aż do pełnego miłości heroizmu mnichów-rolników, wybawicieli niewolników, uzdrowicieli chorych, apostołów wiary, cywilizacji, kultury we wszystkich epokach i wśród wszystkich ludów, by w ten sposób stworzyć warunki społeczne, które jedynie zdolne są umożliwić wszystkim i ułatwić życie godne człowieka i chrześcijanina."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 1943,
          "content": "Społeczeństwo zapewnia sprawiedliwość społeczną, gdy urzeczywistnia warunki pozwalające zrzeszeniom oraz każdemu z osobna na osiągnięcie tego, co im się należy."
        },
        {
          "type": "paragraph",
          "number": 1944,
          "content": "Poszanowanie osoby ludzkiej uważa bliźniego za \"drugiego samego siebie\". Zakłada poszanowanie podstawowych praw, które wypływają z wewnętrznej godności osoby."
        },
        {
          "type": "paragraph",
          "number": 1945,
          "content": "Równość między ludźmi dotyczy ich godności osobistej i praw z niej wypływających."
        },
        {
          "type": "paragraph",
          "number": 1946,
          "content": "Różnice między osobami należą do zamysłu Boga, który chce, abyśmy potrzebowali siebie nawzajem. Powinny one pobudzać do miłości."
        },
        {
          "type": "paragraph",
          "number": 1947,
          "content": "Równa godność osób ludzkich domaga Si wysiłku na rzecz zmniejszenia krzywdzących nierówności społecznych i gospodarczych. Prowadzi do wyeliminowania krzywdzących różnic."
        },
        {
          "type": "paragraph",
          "number": 1948,
          "content": "Solidarność jest cnotą wybitnie chrześcijańską. Urzeczywistnia ona podział dóbr duchowych jeszcze bardziej niż materialnych."
        }
      ]
    },
    {
      "name": "Rozdział trzeci",
      "index": 4,
      "startNum": 1949,
      "endNum": 2051,
      "sectionBelonged": "pierwszy",
      "elements": [
        {
          "type": "paragraph",
          "number": 1949,
          "content": "Człowiek, powołany do szczęścia, ale zraniony przez grzech, potrzebuje zbawienia Bożego. Pomoc Boża zostaje mu udzielona w Chrystusie przez prawo, które nim kieruje, i przez łaskę, która go umacnia:"
        },
        {
          "type": "comment",
          "content": "Zabiegajcie o własne zbawienie z bojaźnią i drżeniem... Albowiem to Bóg jest w was sprawcą i chcenia, i działania zgodnie z [Jego] wolą (Flp 2, 12-13)."
        },
        {
          "type": "article",
          "content": ""
        },
        {
          "type": "paragraph",
          "number": 1950,
          "content": "Prawo moralne jest dziełem Mądrości Bożej. Można je określić, w sensie biblijnym, jako ojcowskie pouczenie, pedagogię Bożą. Wyznacza ono człowiekowi drogi, zasady postępowania, które prowadzą do obiecanego szczęścia; zakazuje dróg do zła, które odwraca od Boga i Jego miłości. Jest stałe w swoich przykazaniach i zarazem godne miłości w swoich obietnicach."
        },
        {
          "type": "paragraph",
          "number": 1951,
          "content": "Prawo jest normą postępowania ogłoszoną przez kompetentną władzę ze względu na dobro wspólne. Prawo moralne zakłada między stworzeniami rozumny porządek, który ustanowił Stwórca swoją mocą, mądrością i dobrocią dla ich dobra i ze względu na ich cel. Każde prawo znajduje w prawie wiecznym swoją pierwszą i ostateczną prawdę. Prawo jest ogłaszane i ustanawiane przez rozum jako uczestnictwo w Opatrzności Boga żywego, Stwórcy i Odkupiciela wszystkich. \"To rozporządzenie rozumu nazywane jest właśnie prawem\" :"
        },
        {
          "type": "comment",
          "content": "Człowiek - jako jedyna spośród istot żywych - może szczycić się tym, iż był godny otrzymać od Boga prawo; jako istota obdarzona rozumem, zdolna pojmować i rozeznawać, będzie kierował swoim postępowaniem, korzystając ze swej wolności i rozumu, poddany tylko Temu, który mu wszystko poddał."
        },
        {
          "type": "paragraph",
          "number": 1952,
          "content": "Prawo moralne wyraża się w różnych formach, ale wszystkie one są powiązane ze sobą: prawo wieczne, będące w Bogu źródłem wszelkich praw; prawo naturalne; prawo objawione obejmujące Stare Prawo i Nowe Prawo, czyli Prawo ewangeliczne; wreszcie prawa cywilne i kościelne."
        },
        {
          "type": "paragraph",
          "number": 1953,
          "content": "Prawo moralne znajduje w Chrystusie swoją pełnię i jedność. Osoba Jezusa Chrystusa jest drogą do doskonałości. Jest celem prawa, ponieważ to On sam poucza o Bożej sprawiedliwości i jej udziela: \"A przecież kresem Prawa jest Chrystus, dla usprawiedliwienia każdego, kto wierzy\" (Rz 10, 4)."
        },
        {
          "type": "label",
          "content": "I. Naturalne prawo moralne"
        },
        {
          "type": "paragraph",
          "number": 1954,
          "content": "Człowiek uczestniczy w mądrości i dobroci Stwórcy, który przyznaje mu panowanie nad jego czynami i zdolność kierowania sobą ze względu na prawdę i dobro. Prawo naturalne wyraża pierwotny zmysł moralny, który pozwala człowiekowi rozpoznać rozumem, czym jest dobro i zło, prawda i kłamstwo:"
        },
        {
          "type": "comment",
          "content": "Prawo naturalne jest zapisane i wyryte w duszy każdego człowieka, ponieważ jest ono rozumem ludzkim nakazującym czynić dobro, a zakazującym grzechu... Jednakże ten przepis rozumu ludzkiego nie mógłby mieć mocy prawnej, gdyby nie był głosem i wykładnią wyższego rozumu, któremu nasz rozum i nasza wolność powinny być poddane."
        },
        {
          "type": "paragraph",
          "number": 1955,
          "content": "Prawo \"Boże i naturalne\" wyznacza człowiekowi drogę praktykowania dobra i osiągania jego celu. Prawo naturalne wyraża pierwsze i istotne zasady kierujące życiem moralnym. Jego punktem odniesienia jest zarówno dążenie do Boga, który jest źródłem i sędzią wszelkiego dobra, oraz poddanie się Mu, jak również uznanie drugiego człowieka za równego sobie. Główne przepisy prawa naturalnego zostały wyłożone w Dekalogu. Prawo to jest nazywane prawem naturalnym nie dlatego, że odnosi się do natury istot nierozumnych, lecz dlatego, że rozum, który je ogłasza, należy do natury człowieka:"
        },
        {
          "type": "comment",
          "content": "Gdzie są więc zapisane (te zasady), jeśli nie w księdze światłości, która zwie się Prawdą? W niej jest zapisane wszelkie sprawiedliwe prawo. Z niej przenika do serca człowieka postępującego sprawiedliwie. Nie tylko w sposób przejściowy, ale jakby wyciska się na niej, jak na wosku wyciska się obraz sygnetu, który przechodzi na wosk, pozostając na pierścieniu."
        },
        {
          "type": "comment",
          "content": "Prawo naturalne nie jest niczym innym, jak światłem poznania złożonym w nas przez Boga; przez nie poznajemy, co należy czynić, a czego należy unikać. To światło lub to prawo dał Bóg stworzeniu."
        },
        {
          "type": "paragraph",
          "number": 1956,
          "content": "Prawo naturalne, obecne w sercu każdego człowieka i ustanowione przez rozum, jest uniwersalne w swoich przepisach i jego władza rozciąga się na wszystkich ludzi. Wyraża ono godność osoby i określa podstawę jej fundamentalnych praw i obowiązków:"
        },
        {
          "type": "comment",
          "content": "Istnieje oczywiście prawdziwe prawo, to znaczy prawo prawego rozumu, zgodne z naturą, które znajduje się we wszystkich ludziach. Jest niezmienne i wieczne; nakazując, wzywa nas do wypełnienia powinności, a zakazując, powstrzymuje od występków... Prawo to nie może być ani zmienione przez inne, uchylone w jakiejś swej części, ani zniesione całkowicie."
        },
        {
          "type": "paragraph",
          "number": 1957,
          "content": "Stosowanie prawa naturalnego jest bardzo zróżnicowane; może ono wymagać refleksji dostosowanej do wielości warunków życiowych, zależnie od miejsca, czasu i okoliczności. Niemniej jednak pośród różnorodności kultur prawo naturalne pozostaje normą łączącą ludzi między sobą i nakładającą na nich, mimo nieuniknionych różnic, wspólne zasady."
        },
        {
          "type": "paragraph",
          "number": 1958,
          "content": "Prawo naturalne jest niezmienne i trwałe pośród zmian historycznych; istnieje wśród zmieniających się poglądów i obyczajów oraz wspiera ich postęp. Zasady, które są jego wyrazem, pozostają ważne w swojej istocie. Chociaż podważa się jego podstawy, to nie można go zniszczyć ani wyrwać z serca człowieka. Odżywa ono zawsze w życiu jednostek i społeczności:"
        },
        {
          "type": "comment",
          "content": "Panie, za kradzież jest kara na mocy Twego prawa, jak też prawa, które jest zapisane w sercach ludzi i którego nie może usunąć nawet największa nasza nieprawość."
        },
        {
          "type": "paragraph",
          "number": 1959,
          "content": "Prawo naturalne, będące doskonałym dziełem Stwórcy, dostarcza solidnych podstaw, na których człowiek może wznosić budowlę zasad moralnych, kierujących jego wyborami. Ustanawia ono również niezbędną podstawę moralną do budowania wspólnoty ludzkiej. Wreszcie, dostarcza koniecznej podstawy dla prawa cywilnego, które jest z nim związane, albo przez refleksję, która wyprowadza wnioski z jego zasad, albo przez uzupełnienia o charakterze pozytywnym i prawnym."
        },
        {
          "type": "paragraph",
          "number": 1960,
          "content": "Przykazania prawa naturalnego nie są postrzegane przez wszystkich w sposób jasny i bezpośredni. W obecnej sytuacji człowiek grzeszny koniecznie potrzebuje łaski i objawienia, by prawdy religijne i moralne mogły być poznane \"przez wszystkich łatwo, ze stałą pewnością i bez domieszki błędu\". Prawo naturalne dostarcza prawu objawionemu i łasce podstaw przygotowanych przez Boga i pozostających w harmonii z dziełem Ducha Świętego."
        },
        {
          "type": "label",
          "content": "II. Stare Prawo"
        },
        {
          "type": "paragraph",
          "number": 1961,
          "content": "Bóg, nasz Stwórca i Odkupiciel, wybrał Izrael na swój lud i objawił mu swoje Prawo, przygotowując w ten sposób przyjście Chrystusa. Prawo Mojżeszowe jest wyrazem wielu prawd w sposób naturalny dostępnych rozumowi. Są one ogłoszone i autentycznie poświadczone w ramach przymierza zbawienia."
        },
        {
          "type": "paragraph",
          "number": 1962,
          "content": "Stare Prawo stanowi pierwszy etap prawa objawionego. Jego przepisy moralne streszczają się w dziesięciu przykazaniach. Przykazania Dekalogu ustalają podstawy powołania człowieka, stworzonego na obraz Boży; zakazują tego, co sprzeciwia się miłości Boga i bliźniego, a nakazują to, co jest dla niej istotne. Dekalog jest światłem danym sumieniu każdego człowieka, by objawić mu powołanie i drogi Boże oraz chronić go przed złem:"
        },
        {
          "type": "comment",
          "content": "Bóg zapisał na tablicach Prawa to, czego ludzie w swych sercach nie odczytali."
        },
        {
          "type": "paragraph",
          "number": 1963,
          "content": "Według tradycji chrześcijańskiej, Prawo święte, duchowe i dobre jest jeszcze niedoskonałe. Jak wychowawca pokazuje ono, co należy czynić, ale samo z siebie nie daje mocy, łaski Ducha, aby je wypełnić. Z powodu grzechu, którego nie może usunąć, pozostaje ono prawem niewoli. Według św. Pawła, jego zadaniem jest oskarżanie i ukazywanie grzechu, który tworzy \"prawo pożądania\" w sercu człowieka. Prawo pozostaje jednak pierwszym etapem na drodze do Królestwa. Przygotowuje ono i uzdalnia naród wybrany i każdego chrześcijanina do nawrócenia i do wiary w Boga Zbawiciela. Przekazuje nauczanie, które trwa wiecznie jako słowo Boże."
        },
        {
          "type": "paragraph",
          "number": 1964,
          "content": "Stare Prawo jest przygotowaniem do Ewangelii. \"Prawo jest proroctwem i wychowawcą rzeczywistości, które miały przyjść\". Jest proroctwem i zapowiedzią dzieła wyzwolenia z grzechu, które wypełni się wraz z Chrystusem; dostarcza Nowemu Testamentowi obrazów, \"typów\" i symboli do wyrażenia życia według Ducha. Uzupełnieniem Prawa są wreszcie pouczenia ksiąg mądrościowych i prorockich, które ukierunkowują je na Nowe Przymierze i Królestwo niebieskie."
        },
        {
          "type": "comment",
          "content": "Jednak i pod panowaniem Starego Przymierza byli tacy, którzy mieli miłość nadprzyrodzoną i łaskę Ducha Świętego i oczekiwali przede wszystkim obietnic duchowych i wiecznych oraz ze względu na to należeli do Nowego Prawa. Podobnie w Nowym Przymierzu zdarzają się ludzie cieleśni, którzy nie osiągnęli jeszcze doskonałości Nowego Prawa, których także i w Nowym Przymierzu trzeba nakłaniać do uczynków cnoty, przypominając im o karze lub pewnych obietnicach doczesnych. Stare Prawo, chociaż dawało przykazanie miłości, jednak nie dawało Ducha Świętego, przez którego - jak mówi List do Rzymian \"miłość Boża rozlana jest w sercach naszych\" (Rz 5, 5)."
        },
        {
          "type": "label",
          "content": "III. Nowe Prawo, czyli Prawo ewangeliczne"
        },
        {
          "type": "paragraph",
          "number": 1965,
          "content": "Nowe Prawo, czyli Prawo ewangeliczne, jest na ziemi doskonałą formą prawa Bożego, naturalnego i objawionego. Jest ono dziełem Chrystusa i zostało wyrażone w sposób szczególny w Kazaniu na Górze. Jest ono także dziełem Ducha Świętego i przez Niego staje się wewnętrznym prawem miłości: \"Zawrę z domem Izraela... przymierze nowe... Dam prawo moje w ich myśli, a na sercach ich wypiszę je, i będę im Bogiem, a oni będą Mi ludem\" (Hbr 8, 8-10)."
        },
        {
          "type": "paragraph",
          "number": 1966,
          "content": "Nowe Prawo jest łaską Ducha Świętego daną wiernym przez wiarę w Chrystusa. Działa ono przez miłość, korzysta z Kazania na Górze, by pouczyć nas, co należy czynić, i z sakramentów, by udzielić nam łaski do wypełnienia tych pouczeń:"
        },
        {
          "type": "comment",
          "content": "Kto będzie chciał rozważać pobożnie i wyraźnie Kazanie, które nasz Pan Jezus Chrystus wygłosił na górze, jak czytamy w Ewangelii według Mateusza, to sądzę, że niewątpliwie znajdzie w nim \"wielką kartę\" życia chrześcijańskiego... Są w nim zawarte wszelkie przepisy... które kształtują życie chrześcijańskie."
        },
        {
          "type": "paragraph",
          "number": 1967,
          "content": "Prawo ewangeliczne \"wypełnia\", oczyszcza, przekracza i udoskonala Stare Prawo. W błogosławieństwach wypełnia ono obietnice Boże, podnosząc je i kierując do \"Królestwa niebieskiego\". Zwraca się do tych, którzy są gotowi przyjąć z wiarą tę nową nadzieję: do ubogich, pokornych, zasmuconych, czystego serca, prześladowanych z powodu Chrystusa, wytyczając w ten sposób zdumiewające drogi Królestwa Bożego."
        },
        {
          "type": "paragraph",
          "number": 1968,
          "content": "Prawo ewangeliczne wypełnia przykazania Prawa. Kazanie na Górze nie znosi przepisów moralnych Starego Prawa i nie pomniejsza ich znaczenia, ale wydobywa jego ukryte możliwości i odsłania nowe wymagania; objawia całą jego Boską i ludzką prawdę. Nie dodaje nowych zewnętrznych przepisów, ale przemienia samo źródło czynów, czyli serce, gdzie człowiek wybiera między tym, co czyste i nieczyste, gdzie kształtuje się wiara, nadzieja i miłość, a wraz z nimi inne cnoty. W ten sposób Ewangelia prowadzi Prawo do jego pełni przez naśladowanie doskonałości Ojca niebieskiego, przebaczanie nieprzyjaciołom i modlitwę za prześladowców na wzór Boskiej wspaniałomyślności."
        },
        {
          "type": "paragraph",
          "number": 1969,
          "content": "Nowe Prawo obejmuje akty religijne: jałmużnę, modlitwę i post; kieruje je do Ojca, \"który widzi w ukryciu\", w przeciwieństwie do pragnienia, \"żeby się ludziom pokazać\". Jego modlitwą jest \"Ojcze nasz\"."
        },
        {
          "type": "paragraph",
          "number": 1970,
          "content": "Prawo ewangeliczne zakłada rozstrzygający wybór między \"dwiema drogami\" oraz wypełnianie słów Chrystusa; streszcza je złota zasada: \"Wszystko więc, co byście chcieli, żeby wam ludzie czynili, i wy im czyńcie! Albowiem na tym polega Prawo i Prorocy\" (Mt 7,12).\nCałe Prawo ewangeliczne sprowadza się do nowego przykazania Jezusa (J 13, 34), byśmy się wzajemnie miłowali, tak jak On nas umiłował."
        },
        {
          "type": "paragraph",
          "number": 1971,
          "content": "Do Kazania na Górze należy dołączyć katechezę moralną pouczeń apostolskich, zawartą w Rz -, Kor -, Kol -, Ef - itd. Nauka ta przekazuje autorytetem Apostołów nauczanie Pana, zwłaszcza przez wykład cnót wypływających z wiary w Chrystusa i ożywianych przez miłość - podstawowy dar Ducha Świętego. \"Miłość niech będzie bez obłudy!... W miłości braterskiej nawzajem bądźcie życzliwi!... Weselcie się nadzieją! W ucisku bądźcie cierpliwi, w modlitwie - wytrwali! Zaradzajcie potrzebom świętych! Przestrzegajcie gościnności!\" (Rz 12, 9-13). Katecheza ta uczy nas także rachunku sumienia w świetle naszego związku z Chrystusem i z Kościołem."
        },
        {
          "type": "paragraph",
          "number": 1972,
          "content": "Nowe Prawo jest nazywane prawem miłości, ponieważ pobudza do działania bardziej z miłości, którą wlewa Duch Święty, niż z bojaźni. Jest nazywane prawem łaski, ponieważ udziela mocy łaski do działania za pośrednictwem wiary i sakramentów, oraz prawem wolności, ponieważ wyzwala nas od obrzędowych i prawnych przepisów Starego Prawa, skłania do spontanicznego działania pod wpływem miłości, a w końcu pozwala nam przejść ze stanu niewolnika, który \"nie wie, co czyni Pan jego\", do stanu przyjaciela Chrystusa, \"albowiem oznajmiłem wam wszystko, co usłyszałem od Ojca mego\" (J 15,15), lub też do stanu syna - dziedzica."
        },
        {
          "type": "paragraph",
          "number": 1973,
          "content": "Poza przykazaniami Nowe Prawo zawiera także rady ewangeliczne. Tradycyjne rozróżnienie między przykazaniami Bożymi a radami ewangelicznymi opiera się na ich relacji do miłości, czyli doskonałości życia chrześcijańskiego. Celem przykazań jest odrzucenie tego, co jest niezgodne z miłością. Celem rad jest oddalanie tego, co nawet nie sprzeciwiając się miłości, może stanowić przeszkodę w jej rozwoju."
        },
        {
          "type": "paragraph",
          "number": 1974,
          "content": "Rady ewangeliczne ukazują żywą pełnię miłości, ciągle niezadowolonej z tego, że nie daje więcej. Są świadectwem jej porywu i pobudzają naszą gotowość duchową. Istotą doskonałości Nowego Prawa jest przykazanie miłości Boga i bliźniego. Rady wskazują bardziej bezpośrednie drogi i bardziej odpowiednie środki, jakie powinny być stosowane, zależnie od powołania konkretnego człowieka:"
        },
        {
          "type": "comment",
          "content": "Bóg... chce, by każdy poszczególny człowiek stosował się nie do wszystkich rad, lecz tylko do tych, które są dlań odpowiednie i których wymaga miłość, w zależności od osób, czasu, okoliczności i sił. Miłość bowiem jako królowa wszystkich cnót wszystkich przykazań, wszystkich rad, słowem - wszystkich praw i wszystkich uczynków chrześcijańskich, nadaje im wszystkim właściwe im znaczenie, porządek, czas i wartość."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 1975,
          "content": "Według Pisma świętego Prawo jest ojcowskim pouczeniem Boga, wskazującym człowiekowi drogi, które prowadzą do obiecanego szczęścia, i zakazującym dróg do zła."
        },
        {
          "type": "paragraph",
          "number": 1976,
          "content": "Prawo jest \"rozporządzeniem rozumu dla dobra wspólnego, wydanym przez tego, kto troszczy Si o wspólnotę\"."
        },
        {
          "type": "paragraph",
          "number": 1977,
          "content": "Chrystus jest celem Prawa, On sam poucza o Bożej sprawiedliwości i jej udziela."
        },
        {
          "type": "paragraph",
          "number": 1978,
          "content": "Prawo naturalne jest uczestnictwem człowieka, stworzonego na obraz swego Stwórcy, w mądrości i dobroci Boga. Wyraża ono godność osoby ludzkiej i stanowi podstawą jej fundamentalnych praw i obowiązków."
        },
        {
          "type": "paragraph",
          "number": 1979,
          "content": "Prawo naturalne jest niezmienne i trwale pośród zmian historycznych. Zasady, które są jego wyrazem, pozostają ważne w swojej istocie. Stanowi ono konieczną podstawę do opracowania zasad moralnych oraz prawa cywilnego."
        },
        {
          "type": "paragraph",
          "number": 1980,
          "content": "Stare Prawo stanowi pierwszy etap prawa objawionego. Jego przepisy moralne streszczają Si w dziesięciu przykazaniach."
        },
        {
          "type": "paragraph",
          "number": 1981,
          "content": "Prawo Mojżeszowe zawiera wiele prawd w sposób naturalny dostępnych rozumowi. Bóg objawił je, ponieważ ludzie nie odczytali ich w swoich sercach."
        },
        {
          "type": "paragraph",
          "number": 1982,
          "content": "Stare Prawo jest przygotowaniem do Ewangelii."
        },
        {
          "type": "paragraph",
          "number": 1983,
          "content": "Nowe Prawo jest łaską Ducha Świętego otrzymaną przez wiarę w Chrystusa. Działa ono przez miłość. Zostało wyrażone w sposób szczególny w Kazaniu na Górze i korzysta z sakramentów, aby udzielać nam łaski."
        },
        {
          "type": "paragraph",
          "number": 1984,
          "content": "Prawo ewangeliczne wypełnia, przekracza i udoskonala Stare Prawo: jego obietnice - przez błogosławieństwa Królestwa niebieskiego; jego przykazania - przez przemiang źródła czynów, czyli serca."
        },
        {
          "type": "paragraph",
          "number": 1985,
          "content": "Nowe Prawo jest prawem miłości, prawem łaski, prawem wolności."
        },
        {
          "type": "paragraph",
          "number": 1986,
          "content": "Oprócz przykazań Nowe Prawo zawiera rady ewangeliczne. \"Świętość Kościoła wspierają... w szczególny sposób różne rady jakie Pan w Ewangelii zalecił wypełniać uczniom swoim\"."
        },
        {
          "type": "article",
          "content": "Artykuł drugi\n\nŁASKA I USPRAWIEDLIWIENIE\n"
        },
        {
          "type": "label",
          "content": "I. Usprawiedliwienie"
        },
        {
          "type": "paragraph",
          "number": 1987,
          "content": "Łaska Ducha Świętego ma moc usprawiedliwić nas, to znaczy obmyć nas z naszych grzechów i udzielić nam \"sprawiedliwości Bożej przez wiarę w Jezusa Chrystusa\" (Rz 3, 22) i przez chrzest :"
        },
        {
          "type": "comment",
          "content": "Jeżeli umarliśmy razem z Chrystusem, wierzymy, że z Nim również żyć będziemy, wiedząc, że Chrystus powstawszy z martwych, już więcej nie umiera, śmierć nad Nim nie ma już władzy. Bo to, że umarł, umarł dla grzechu tylko raz, a że żyje, żyje dla Boga. Tak i wy rozumiejcie, że umarliście dla grzechu, żyjecie zaś dla Boga w Chrystusie Jezusie (Rz 6, 8-1 I)."
        },
        {
          "type": "paragraph",
          "number": 1988,
          "content": "Mocą Ducha Świętego mamy udział w Męce Chrystusa, umierając dla grzechu, i w Jego Zmartwychwstaniu, rodząc się do nowego życia; jesteśmy członkami Jego Ciała, którym jest Kościół, latoroślami zaszczepionymi na Winnym Krzewie, którym jest On sam :"
        },
        {
          "type": "comment",
          "content": "To przez Ducha mamy udział w Bogu. Przez uczestnictwo w Duchu stajemy się uczestnikami Boskiej natury... Dlatego ci, w których mieszka Duch, są przebóstwieni."
        },
        {
          "type": "paragraph",
          "number": 1989,
          "content": "Pierwszym dziełem łaski Ducha Świętego jest nawrócenie, które dokonuje usprawiedliwienia zgodnie z zapowiedzią Jezusa na początku Ewangelii: Nawracajcie się, albowiem bliskie jest Królestwo niebieskie\" (Mt 4, 17). Człowiek poruszony przez łaskę zwraca się do Boga i odwraca od grzechu, przyjmując w ten sposób przebaczenie i sprawiedliwość z wysoka. \"Usprawiedliwienie... jest nie tylko odpuszczeniem grzechów, lecz także uświęceniem i odnowieniem wewnętrznego człowieka\"."
        },
        {
          "type": "paragraph",
          "number": 1990,
          "content": "Usprawiedliwienie uwalnia człowieka od grzechu sprzeciwiającego się miłości Bożej i oczyszcza jego serce. Usprawiedliwienie jest wynikiem inicjatywy miłosierdzia Bożego, które ofiaruje przebaczenie. Jedna człowieka z Bogiem. Wyzwala z niewoli grzechu i uzdrawia."
        },
        {
          "type": "paragraph",
          "number": 1991,
          "content": "Usprawiedliwienie jest równocześnie przyjęciem sprawiedliwości Bożej przez wiarę w Jezusa Chrystusa. Sprawiedliwość oznacza tu prawość miłości Bożej. Wraz z usprawiedliwieniem zostają rozlane w naszych sercach wiara, nadzieja i miłość; zostaje nam udzielone posłuszeństwo woli Bożej."
        },
        {
          "type": "paragraph",
          "number": 1992,
          "content": "Usprawiedliwienie zostało nam wysłużone przez Mękę Chrystusa, który ofiarował się na krzyżu jako żywa, święta i miła Bogu ofiara i którego krew stała się narzędziem przebłagania za grzechy wszystkich ludzi. Usprawiedliwienie zostaje udzielone przez chrzest, sakrament wiary. Upodabnia nas ono do sprawiedliwości Boga, który czyni nas wewnętrznie sprawiedliwymi mocą swojego miłosierdzia. Jego celem jest chwała Boga i Chrystusa oraz dar życia wiecznego :"
        },
        {
          "type": "comment",
          "content": "Ale teraz jawną się stała sprawiedliwość Boża niezależna od Prawa, poświadczona przez Prawo i Proroków. Jest to sprawiedliwość Boża przez wiarę w Jezusa Chrystusa dla wszystkich, którzy wierzą. Bo nie ma tu różnicy: wszyscy bowiem zgrzeszyli i pozbawieni są chwały Bożej, a dostępują usprawiedliwienia darmo, z Jego łaski, przez odkupienie, które jest w Chrystusie Jezusie. Jego to ustanowił Bóg narzędziem przebłagania przez wiarę mocą Jego krwi. Chciał przez to okazać, że sprawiedliwość Jego względem grzechów popełnionych dawniej - za dni cierpliwości Bożej - wyrażała się w odpuszczaniu ich po to, by ujawnić w obecnym czasie Jego sprawiedliwość i [aby pokazać], że On sam jest sprawiedliwy i usprawiedliwia każdego, który wierzy w Jezusa (Rz 3, 21-26)."
        },
        {
          "type": "paragraph",
          "content": "Usprawiedliwienie ustanawia współpracę między łaską Bożą i wolnością człowieka. Jej wyrazem ze strony człowieka jest przyzwolenie wiary na słowo Boże, które wzywa go do nawrócenia, oraz współdziałanie miłości z poruszeniem Ducha Świętego, który go uprzedza i strzeże:",
          "number": 1993
        },
        {
          "type": "comment",
          "content": "Gdy Bóg dotknie serca człowieka oświeceniem Ducha Świętego, człowiek ani nie pozostaje obojętny, bo przyjmuje natchnienie, które mógłby przecież odrzucić, ani sam bez łaski nie może wolną wolą skierować się do sprawiedliwości wobec Niego."
        },
        {
          "type": "paragraph",
          "number": 1994,
          "content": "Usprawiedliwienie jest najdoskonalszym dziełem miłości Bożej objawionej w Jezusie Chrystusie i udzielonej przez Ducha Świętego. Św. Augustyn uważa, że \"usprawiedliwienie grzesznika jest większym dziełem aniżeli stworzenie nieba i ziemi\", ponieważ \"<<niebo i ziemia przeminą>>, zbawienie zaś i sprawiedliwość wybranych, czyli tych, których wybrał, będą trwać wiecznie\". Uważa on nawet, że usprawiedliwienie grzeszników przewyższa stworzenie aniołów w sprawiedliwości, albowiem świadczy o jeszcze większym miłosierdziu."
        },
        {
          "type": "paragraph",
          "number": 1995,
          "content": "Duch Święty jest wewnętrznym Nauczycielem. Sprawiając narodziny \"człowieka wewnętrznego\" (Rz 7, 22; Ef 3, 16), usprawiedliwienie zakłada uświęcenie całego człowieka:"
        },
        {
          "type": "comment",
          "content": "Jak oddawaliście członki wasze na służbę nieczystości i nieprawości, pogrążając się w nieprawość, tak teraz wydajcie członki wasze na służbę sprawiedliwości, dla uświęcenia... Teraz zaś, po wyzwoleniu z grzechu i oddaniu się na służbę Bogu, jako owoc zbieracie uświęcenie. A końcem tego - życie wieczne (Rz 6, 19. 22)."
        },
        {
          "type": "label",
          "content": "II. Łaska"
        },
        {
          "type": "paragraph",
          "number": 1996,
          "content": "Nasze usprawiedliwienie pochodzi z łaski Bożej. Łaska jest przychylnością, darmową pomocą Boga, byśmy odpowiedzieli na Jego wezwanie: stali się dziećmi Bożymi, przybranymi synami, uczestnikami natury Bożej i życia wiecznego."
        },
        {
          "type": "paragraph",
          "number": 1997,
          "content": "Łaska jest uczestniczeniem w życiu Boga; wprowadza nas w wewnętrzne życie Trójcy Świętej. Przez chrzest chrześcijanin uczestniczy w łasce Chrystusa, Głowy swego Ciała. Jako \"przybrany syn\" chrześcijanin może odtąd nazywać Boga \"Ojcem\", w zjednoczeniu z Jedynym Synem. Otrzymuje on życie Ducha który tchnie w niego miłość i buduje Kościół."
        },
        {
          "type": "paragraph",
          "number": 1998,
          "content": "Powołanie do życia wiecznego ma charakter nadprzyrodzony. Zależy ono całkowicie od darmowej inicjatywy Boga, gdyż tylko On sam może się objawić i udzielić siebie. Przerasta ono zdolności rozumu i siły ludzkiej woli oraz każdego stworzenia."
        },
        {
          "type": "paragraph",
          "number": 1999,
          "content": "Łaska Chrystusa jest darem darmo danym, przez który Bóg obdarza nas swoim życiem wlanym przez Ducha Świętego do naszej duszy, by ją uleczyć z grzechu i uświęcić. Jest to łaska uświęcająca lub przebóstwiająca, otrzymana na chrzcie. Jest ona w nas źródłem dzieła uświęcenia :"
        },
        {
          "type": "comment",
          "content": "Jeżeli więc ktoś pozostaje w Chrystusie, jest nowym stworzeniem. To, co dawne, minęło, a oto wszystko stało się nowe. Wszystko zaś to pochodzi od Boga, który pojednał nas z sobą przez Chrystusa (2 Kor 5, 17-18)."
        },
        {
          "type": "paragraph",
          "number": 2000,
          "content": "Łaska uświęcająca jest darem habitualnym, stałą i nadprzyrodzoną dyspozycją udoskonalającą samą duszę, by uzdolnić ją do życia z Bogiem i do działania mocą Jego miłości. Rozróżnia się łaskę habitualną, czyli trwałe uzdolnienie do życia i działania zgodnego z Bożym wezwaniem, oraz łaski aktualne, które oznaczają interwencję Bożą bądź na początku nawrócenia, bądź podczas dzieła uświęcania."
        },
        {
          "type": "paragraph",
          "number": 2001,
          "content": "Już przygotowanie człowieka na przyjęcie łaski jest dziełem łaski. Jest ona konieczna, by pobudzać i podtrzymywać naszą współpracę w usprawiedliwianiu przez wiarę i w uświęcaniu przez miłość. Bóg dopełnia w nas to, co zapoczątkował, \"bo zapoczątkowuje - sprawiając swoim działaniem, abyśmy chcieli, a dopełnia - współdziałając z naszą, już nawróconą, wolą\" :"
        },
        {
          "type": "comment",
          "content": "Z pewnością my także działamy, ale współdziałamy z Bogiem, który działa. Wyprzedziło nas bowiem Jego miłosierdzie, abyśmy zostali uzdrowieni, i wciąż podąża za nami, abyśmy raz doznawszy uzdrowienia, stale byli ożywiani; wyprzedza nas, abyśmy byli wzywani, podąża za nami, abyśmy zostali okryci chwałą; wyprzedza nas, abyśmy żyli wedle pobożności, podąża za nami, abyśmy wiecznie żyli z Bogiem, gdyż bez Niego nic nie możemy uczynić."
        },
        {
          "type": "paragraph",
          "number": 2002,
          "content": "Wolna inicjatywa Boga domaga się wolnej odpowiedzi człowieka, gdyż Bóg stworzył człowieka na swój obraz, udzielając mu wraz z wolnością zdolności poznania Go i miłowania. Dusza tylko w sposób wolny może wejść w komunię miłości. Bóg dotyka bezpośrednio serca człowieka i wprost je porusza. Złożył On w człowieku pragnienie prawdy i dobra, które jedynie On może zaspokoić. Obietnice \"życia wiecznego\" odpowiadają, ponad wszelką nadzieją, temu pragnieniu:"
        },
        {
          "type": "comment",
          "content": "Gdy dokonałeś wszystkich dzieł i ujrzałeś, że są one bardzo dobre - siódmego dnia odpocząłeś. Odczytujemy to w Twojej Księdze jako zapowiedź, że i my po naszych dziełach, które są bardzo dobre, gdyż Ty dałeś nam łaskę do ich wypełnienia, w szabacie życia wiecznego odpoczniemy w Tobie."
        },
        {
          "type": "paragraph",
          "number": 2003,
          "content": "Łaska jest najpierw i przede wszystkim darem Ducha, który usprawiedliwia nas i uświęca. Jednak łaska obejmuje także dary, których Duch nam udziela, by włączyć nas w swoje dzieło, uzdolnić do współpracy w zbawianiu innych i we wzroście Ciała Chrystusa, czyli Kościoła. Tymi darami są łaski sakramentalne, czyli dary właściwe różnym sakramentom. Są to ponadto łaski szczególne, nazywane również charyzmatami, zgodnie z greckim pojęciem użytym przez św. Pawła, które oznacza przychylność, darmowy dar, dobrodziejstwo. Niezależnie od ich charakteru, niekiedy nadzwyczajnego jak dar czynienia cudów czy dar języków, charyzmaty są ukierunkowane na łaskę uświęcającą i mają na celu dobro wspólne Kościoła. Pozostają one w służbie miłości, która buduje Kościół."
        },
        {
          "type": "paragraph",
          "number": 2004,
          "content": "Wśród łask szczególnych należy wymienić łaski stanu, które towarzyszą wykonywaniu odpowiedzialnych zadań życia chrześcijańskiego i posług wewnątrz Kościoła:"
        },
        {
          "type": "comment",
          "content": "Mamy zaś według udzielonej nam łaski różne dary: bądź dar proroctwa - [do stosowania] zgodnie z wiarą; bądź to urząd diakona - dla wykonywania czynności diakońskich; bądź urząd nauczyciela - dla wypełniania czynności nauczycielskich; bądź dar upominania - dla karcenia. Kto zajmuje się rozdawaniem, [niech to czyni] ze szczodrobliwością; kto jest przełożonym, [niech działa] z gorliwością; kto pełni uczynki miłosierdzia, [niech to czyni] ochoczo (Rz 12, 6-8)."
        },
        {
          "type": "paragraph",
          "number": 2005,
          "content": "Łaska, należąc do porządku nadprzyrodzonego, wymyka się naszemu doświadczeniu i może być poznana jedynie przez wiarę. Tak więc nie możemy opierać się na naszych odczuciach czy naszych uczynkach, by na ich podstawie wnioskować, że jesteśmy usprawiedliwieni i zbawieni. Jednak, zgodnie ze słowami Chrystusa: \"Poznacie ich po ich owocach\" (Mt 7, 20), rozważanie dobrodziejstw Boga w naszym życiu i w życiu świętych daje nam pewność, że łaska działa w nas i pobudza nas do coraz większej wiary oraz do postawy ufnego ubóstwa."
        },
        {
          "type": "comment",
          "content": "Jeden z najpiękniejszych przykładów tej postawy znajdujemy w odpowiedzi, jakiej udzieliła św. Joanna d'Arc na podchwytliwe pytanie sędziów kościelnych: \"Zapytana, czy sądzi, że jest w stanie łaski Bożej, odpowiada: <<Jeśli nie jestem, oby Bóg zechciał mnie do niego wprowadzić; jeśli jestem, oby Bóg zechciał mnie w nim zachować>>\"."
        },
        {
          "type": "label",
          "content": "III. Zasługa"
        },
        {
          "type": "comment",
          "content": "W zgromadzeniu świętych jaśnieje Twoja chwała, bo dzięki Twojej łasce zdobyli zasługi, które nagradzasz."
        },
        {
          "type": "paragraph",
          "number": 2006,
          "content": "Pojęcie \"zasługa\" oznacza na ogół należną zapłatę ze strony wspólnoty lub społeczności za działanie jednego z jej członków, uznane za dobre lub szkodliwe, zasługujące na nagrodę lub karę. Zasługa wynika z cnoty sprawiedliwości, zgodnie z zasadą równości, która nią rządzi."
        },
        {
          "type": "paragraph",
          "number": 2007,
          "content": "W znaczeniu ściśle prawnym nie istnieje ze strony człowieka zasługa względem Boga. Nierówność między Nim a nami jest niezmierna, ponieważ wszystko otrzymaliśmy od Niego jako naszego Stwórcy."
        },
        {
          "type": "paragraph",
          "number": 2008,
          "content": "Zasługa człowieka u Boga w życiu chrześcijańskim wynika z tego, że Bóg w sposób dobrowolny postanowił włączyć człowieka w dzieło swojej łaski. Ojcowskie działanie Boga jest pierwsze dzięki Jego poruszeniu; wolne działanie człowieka jest wtórne jako jego współpraca, tak że zasługi dobrych uczynków powinny być przypisane najpierw łasce Bożej, a dopiero potem wiernemu. Zasługa człowieka powraca zatem do Boga, odkąd jego dobre uczynki mają swoje źródło w Chrystusie z natchnień i pomocy Ducha Świętego."
        },
        {
          "type": "paragraph",
          "number": 2009,
          "content": "Przybrane synostwo, czyniąc nas przez łaskę uczestnikami natury Bożej, może nam udzielić - w konsekwencji darmowej sprawiedliwości Bożej - prawdziwej zasługi. Jest to prawo łaski, absolutne prawo miłości, które czyni nas \"współdziedzicami\" Chrystusa i godnymi otrzymania \"obiecanego dziedzictwa życia wiecznego\". Zasługi naszych dobrych uczynków są darami dobroci Bożej. \"Najpierw została dana łaska; teraz zwracamy to, co się należy... Twoje zasługi są właśnie darami Bożymi\"."
        },
        {
          "type": "paragraph",
          "number": 2010,
          "content": "Ponieważ w porządku łaski inicjatywa należy do Boga, dlatego nikt nie może wysłużyć sobie pierwszej łaski, która znajduje się u początku nawrócenia, przebaczenia i usprawiedliwienia. Poruszeni przez Ducha Świętego i miłość możemy później wysłużyć sobie i innym łaski potrzebne zarówno do naszego uświęcenia, wzrostu łaski i miłości, jak i do otrzymania życia wiecznego. Same tylko dobra doczesne, jak zdrowie, przyjaźń, mogą zostać wysłużone zgodnie z mądrością Bożą. Te łaski i dobra są przedmiotem modlitwy chrześcijańskiej. Modlitwa wyraża naszą potrzebę łaski dla czynów zasługujących."
        },
        {
          "type": "paragraph",
          "number": 2011,
          "content": "Miłość Chrystusa jest w nas źródłem wszystkich naszych zasług przed Bogiem. Łaska, jednocząc nas z Chrystusem czynną miłością, zapewnia nad przyrodzoną jakość naszym czynom, a przez to ich zasługę tak przed Bogiem, jak przed ludźmi. Święci zawsze mieli żywą świadomość, że ich zasługi są czystą łaską."
        },
        {
          "type": "comment",
          "content": "Mam nadzieję, że po tym ziemskim wygnaniu pójdę radować się z Tobą w Ojczyźnie; nie chcę jednak zbierać zasług na Niebo chcę pracować jedynie z Miłości ku Tobie... Pod wieczór życia stanę przed Tobą z pustymi rękoma, bo nie proszę Cię, Panie, byś liczył moje uczynki. Wszelka nasza sprawiedliwość jest skażona w Twoich oczach. Pragnę więc przyodziać się Twoją własną Sprawiedliwością i jako dar Twojej Miłości otrzymać wieczne posiadanie Ciebie samego...."
        },
        {
          "type": "label",
          "content": "IV. Świętość chrześcijańska"
        },
        {
          "type": "paragraph",
          "number": 2012,
          "content": "\"Bóg z tymi, którzy Go miłują, współdziała we wszystkim dla ich dobra... Tych, których od wieków poznał, tych też przeznaczył na to, by się stali na wzór obrazu Jego Syna, aby On był pierworodnym między wielu braćmi. Tych zaś, których przeznaczył, tych też powołał, a których powołał - tych też usprawiedliwił, a których usprawiedliwił - tych też obdarzył chwałą\" (Rz 8, 28-30)."
        },
        {
          "type": "paragraph",
          "number": 2013,
          "content": "\"Wszyscy chrześcijanie jakiegokolwiek stanu i zawodu powołani są do pełni życia chrześcijańskiego i do doskonałości miłości\". Wszyscy są powołani, do świętości: \"Bądźcie... doskonali, jak doskonały jest Ojciec wasz niebieski\" (Mt 5, 48)."
        },
        {
          "type": "comment",
          "content": "Na osiągnięcie tej doskonałości wierni obracać powinni swe siły otrzymane według miary obdarowania Chrystusowego, aby... posłuszni we wszystkim woli Ojca, z całej duszy poświęcali się chwale Bożej i służbie bliźniemu. W ten sposób świętość Ludu Bożego wyda owoc obfity, jak tego dowodzi wymownie życie tylu świętych w dziejach Kościoła."
        },
        {
          "type": "paragraph",
          "number": 2014,
          "content": "Postęp duchowy zmierza do coraz bardziej wewnętrznego zjednoczenia z Chrystusem. Zjednoczenie to jest nazywane zjednoczeniem \"mistycznym\" ponieważ jest ono uczestnictwem w misterium Chrystusa przez sakramenty - \"święte misteria\" - a w Nim, w misterium Trójcy Świętej. Bóg wzywa nas wszystkich do tego wewnętrznego zjednoczenia z Nim, nawet jeśli szczególne łaski czy nadzwyczajne znaki życia mistycznego są udzielane jedynie niektórym, by ukazać darmowy dar udzielony wszystkim."
        },
        {
          "type": "paragraph",
          "number": 2015,
          "content": "Droga do doskonałości wiedzie przez Krzyż. Nie ma świętości bez wyrzeczenia i bez walki duchowej. Postęp duchowy zakłada ascezę i umartwienie, które prowadzą stopniowo do życia w pokoju i radości błogosławieństw:"
        },
        {
          "type": "comment",
          "content": "Ten, kto wspina się, nie przestaje zaczynać ciągle od początku, a tym początkom nie ma końca. Nigdy ten, kto się wspina, nie przestaje pragnąć tego, co już zna."
        },
        {
          "type": "paragraph",
          "number": 2016,
          "content": "Dzieci naszej matki, Kościoła świętego, słusznie mają nadzieję na łaskę ostatecznego wytrwania i na nagrodę Boga - ich Ojca za dobre uczynki wypełnione dzięki Jego łasce w jedności z Jezusem. Wierzący, zachowując tę samą zasadę życia, uczestniczą w \"błogosławionej nadziei\" z tymi, których miłosierdzie Boże gromadzi w \"Mieście Świętym - Jeruzalem Nowym... zstępującym z nieba od Boga, przystrojonym jak oblubienica... dla swego męża\" (Ap 21, 2)."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 2017,
          "content": "Łaska Ducha Świętego udziela nam sprawiedliwości Bożej. Duch Święty, jednocząc nas przez wiarę i chrzest z Męką i Zmartwychwstaniem Chrystusa, czyni nas uczestnikami swojego życia."
        },
        {
          "type": "paragraph",
          "number": 2018,
          "content": "Usprawiedliwienie, tak samo jak nawrócenie, ma dwa aspekty. Człowiek poruszony przez łaskę zwraca Si do Boga i odwraca od grzechu, przyjmując w ten sposób przebaczenie i sprawiedliwość z wysoka."
        },
        {
          "type": "paragraph",
          "number": 2019,
          "content": "Usprawiedliwienie obejmuje odpuszczenie grzechów, uświęcenie i odnowienie człowieka wewnętrznego."
        },
        {
          "type": "paragraph",
          "number": 2020,
          "content": "Usprawiedliwienie zostało nam wysłużone przez mękę Chrystusa. Jest nam ono udzielane przez chrzest. Upodabnia nas do sprawiedliwości Boga, który czyni nas sprawiedliwymi. Jego celem jest chwała Boga i Chrystusa oraz dar życia wiecznego. Jest najdoskonalszym dziełem Bożego miłosierdzia."
        },
        {
          "type": "paragraph",
          "number": 2021,
          "content": "Łaska jest pomocą, jakiej udziela nam Bóg, byśmy odpowiedzieli na nasze powołanie i stali się Jego przybranymi synami. Wprowadza nas w wewnętrzne życie Trójcy Świętej."
        },
        {
          "type": "paragraph",
          "number": 2022,
          "content": "Inicjatywa Boża w dziele łaski uprzedza, przygotowuje i wzbudza wolną odpowiedź człowieka. Łaska odpowiada głębokim pragnieniom ludzkiej wolności; wzywa ją do współdziałania i udoskonala ją."
        },
        {
          "type": "paragraph",
          "number": 2023,
          "content": "Łaska uświęcająca jest darem darmo danym, przez który Bóg obdarza nas swoim życiem wlanym przez Ducha Świętego do naszej duszy, by ją uleczyć z grzechu i uświęcić."
        },
        {
          "type": "paragraph",
          "number": 2024,
          "content": "Łaska uświęcająca czyni nas \"miłymi Bogu\". Charyzmaty, szczególne łaski Ducha Świętego, są ukierunkowane na łaskę uświęcającą i mają na celu dobro wspólne Kościoła. Bóg działa także przez liczne łaski aktualne, które różnią się od stale obecnej w nas łaski habitualnej."
        },
        {
          "type": "paragraph",
          "number": 2025,
          "content": "Możemy zasługiwać przed Bogiem jedynie w następstwie dobrowolnego zamysłu Boga, by włączyć człowieka w dzieło swojej łaski. Zasługa jest przede wszystkim dziełem łaski Bożej, a następnie współpracy człowieka. Zasługa człowieka powraca do Boga."
        },
        {
          "type": "paragraph",
          "number": 2026,
          "content": "Łaska Ducha Świętego dzięki naszemu przybranemu synostwu może nam udzielić prawdziwej zasługi, zgodnie z darmową sprawiedliwością Bożą. Miłość jest w nas pierwszorzędnym źródłem zasługi przed Bogiem."
        },
        {
          "type": "paragraph",
          "number": 2027,
          "content": "Nikt nie może wysłużyć sobie pierwszej łaski, która znajduje się u początku nawrócenia. Poruszeni przez Ducha Świętego, możemy wysłużyć sobie i innym wszystkie łaski potrzebne do osiągnięcia życia wiecznego, jak również koniecznych dóbr doczesnych."
        },
        {
          "type": "paragraph",
          "number": 2028,
          "content": "\"Wszyscy chrześcijanie... powołani są do pełni życia chrześcijańskiego i do doskonałości miłości\". \"Doskonałość chrześcijańska ma tylko jedną miarę, tę, że nie ma żadnej\"."
        },
        {
          "type": "paragraph",
          "number": 2029,
          "content": "\"Jeśli kto chce pójść za Mną, niech się zaprze samego siebie, niech weźmie swój krzyż i niech Mnie naśladuje\" (Mt 16, 24)."
        },
        {
          "type": "article",
          "content": "Artykuł trzeci\n\nKOŚCIÓŁ - MATKA I WYCHOWAWCZYNI"
        },
        {
          "type": "paragraph",
          "number": 2030,
          "content": "W Kościele, wspólnocie wszystkich ochrzczonych, chrześcijanin wypełnia swoje powołanie. Od Kościoła przyjmuje słowo Boże, które zawiera pouczenia \"Prawa Chrystusowego\" (Ga 6, 2). Od Kościoła otrzymuje łaskę sakramentów, która podtrzymuje go \"w drodze\". Od Kościoła uczy się przykładu świętości; rozpoznaje jej wzór i źródło w Najświętszej Maryi Dziewicy; zauważa ją w autentycznym świadectwie tych, którzy nią żyją; odkrywa ją w duchowej tradycji i długiej historii świętych, którzy nas poprzedzili, a którą liturgia celebruje we wspomnieniach świętych."
        },
        {
          "type": "paragraph",
          "number": 2031,
          "content": "Życie moralne jest kultem duchowym. Składamy \"ciała swoje na ofiarę żywą, świętą, Bogu przyjemną\" (Rz 12,1) w Ciele Chrystusa, które tworzymy, i w komunii z Ofiarą eucharystyczną. W liturgii, a zwłaszcza w celebracji sakramentów, modlitwa i nauczanie łączą się z łaską Chrystusa, by oświecać i umacniać działanie chrześcijańskie. Życie moralne, podobnie jak całość życia chrześcijańskiego, ma swoje źródło i swój szczyt w Ofierze eucharystycznej."
        },
        {
          "type": "label",
          "content": "I. Życie moralne i Urząd Nauczycielski Kościoła"
        },
        {
          "type": "paragraph",
          "content": "Kościół, \"filar i podpora prawdy\" (1 Tm 3,15), otrzymał od Apostołów \"uroczysty nakaz Chrystusowy zwiastowania zbawiennej prawdy\". \"Kościołowi przysługuje prawo głoszenia zawsze i wszędzie zasad moralnych również w odniesieniu do porządku społecznego oraz wypowiadania oceny o wszystkich sprawach ludzkich, o ile wymagają tego fundamentalne prawa osoby ludzkiej i zbawienie człowieka\".",
          "number": 2032
        },
        {
          "type": "paragraph",
          "number": 2033,
          "content": "Urząd Nauczycielski pasterzy Kościoła w dziedzinie moralności jest wypełniany zazwyczaj w katechezie i w przepowiadaniu za pomocą dzieł teologów i autorów duchowych. W ten sposób jest przekazywany z pokolenia na pokolenie, pod przewodnictwem i czujnością pasterzy, \"depozyt\" moralności chrześcijańskiej, składający się z charakterystycznej całości zasad, przykazań i cnót wynikających z wiary w Chrystusa oraz ożywianych przez miłość. Katecheza ta przyjmuje tradycyjnie za podstawę - obok Wyznania wiary i modlitwy \"Ojcze nasz\" - Dekalog, który przekazuje zasady życia moralnego ważne dla wszystkich ludzi."
        },
        {
          "type": "paragraph",
          "number": 2034,
          "content": "Papież oraz biskupi są \"autentycznymi, czyli upoważnionymi przez Chrystusa nauczycielami, którzy powierzonemu sobie ludowi głoszą wiarę, w którą powinien wierzyć i którą powinien stosować w życiu\". Zwyczajny i powszechny Urząd Nauczycielski papieża i biskupów pozostających w jedności z nim głosi wiernym prawdę, w którą mają wierzyć; miłość, którą mają praktykować, oraz szczęście, w którym mają pokładać nadzieję."
        },
        {
          "type": "paragraph",
          "number": 2035,
          "content": "Najwyższy stopień uczestnictwa we władzy Chrystusa jest zapewniany przez charyzmat nieomylności. Ma on taki zasięg, jak depozyt Objawienia Bożego; obejmuje także wszystkie treści nauki, łącznie z moralnością, bez których zbawcze prawdy wiary nie mogą być strzeżone, wykładane czy zachowywane."
        },
        {
          "type": "paragraph",
          "number": 2036,
          "content": "Władza Urzędu Nauczycielskiego rozciąga się także na szczegółowe przepisy prawa naturalnego, ponieważ ich zachowanie, wymagane przez Stwórcę, jest konieczne do zbawienia. Przypominając przykazania prawa naturalnego, Urząd Nauczycielski Kościoła wypełnia istotną część swojej funkcji prorockiej głoszenia ludziom, kim naprawdę są, i przypominania im, kim powinni być przed Bogiem."
        },
        {
          "type": "paragraph",
          "number": 2037,
          "content": "Prawo Boże powierzone Kościołowi jest przekazywane wiernym jako droga życia i prawdy. Wierni mają więc prawo, by byli pouczani o zbawczych przykazaniach, które oczyszczają sąd, i z pomocą łaski uzdrawiają zraniony rozum ludzki. Mają oni obowiązek zachowywania norm i decyzji wydawanych przez prawowitą władzę Kościoła. Ustalenia te domagają się uległości podyktowanej miłością, nawet jeśli mają charakter dyscyplinarny."
        },
        {
          "type": "paragraph",
          "number": 2038,
          "content": "W dziele nauczania i stosowania moralności chrześcijańskiej Kościół potrzebuje poświęcenia pasterzy, wiedzy teologów, wkładu wszystkich chrześcijan i ludzi dobrej woli. Wiara i praktykowanie Ewangelii zapewniają każdemu doświadczenie życia \"w Chrystusie\", który oświeca i uzdalnia do oceniania rzeczywistości Boskich i ludzkich według Ducha Bożego. W ten właśnie sposób Duch Święty może posłużyć się najbardziej pokornymi, by oświecać mędrców i wyniesionych do najwyższych godności."
        },
        {
          "type": "paragraph",
          "number": 2039,
          "content": "Posługi powinny być spełniane w duchu służby braterskiej i oddania Kościołowi, w imię Pana. Jednocześnie sumienie każdego człowieka w sądzie moralnym dotyczącym jego osobistych czynów powinno unikać zamykania się w rozważaniu indywidualnym. Powinno ono jak najpełniej otwierać się na uwzględnianie dobra wszystkich, tego dobra, które wyraża się w prawie moralnym - naturalnym i objawionym, a w konsekwencji w prawie kościelnym i w autorytatywnym nauczaniu Urzędu Nauczycielskiego w kwestiach moralnych. Nie należy przeciwstawiać osobistego sumienia i rozumu prawu moralnemu czy Urzędowi Nauczycielskiemu Kościoła."
        },
        {
          "type": "paragraph",
          "number": 2040,
          "content": "W ten sposób może pogłębić się wśród chrześcijan prawdziwy duch synowski względem Kościoła. Stanowi on zwyczajne przedłużenie łaski chrztu, która włączyła nas do Kościoła i uczyniła członkami Ciała Chrystusa. Kościół w swojej macierzyńskiej trosce zjednuje nam miłosierdzie Boże, które przewyższa wszystkie nasze grzechy i działa w sposób szczególny w sakramencie pojednania. Także w swojej liturgii, jak zapobiegliwa matka, nie przestaje dzień po dniu karmić nas słowem i Eucharystią Pana."
        },
        {
          "type": "label",
          "content": "II. Przykazania kościelne"
        },
        {
          "type": "paragraph",
          "number": 2041,
          "content": "Przykazania kościelne odnoszą się do życia moralnego, które jest związane z życiem liturgicznym i czerpie z niego moc. Obowiązujący charakter tych praw pozytywnych ogłoszonych przez władzę pasterską ma na celu zagwarantowanie wiernym niezbędnego minimum ducha modlitwy i wysiłku moralnego we wzrastaniu miłości Boga i bliźniego:"
        },
        {
          "type": "paragraph",
          "number": 2042,
          "content": "Pierwsze przykazanie kościelne (\"W niedziele i w inne nakazane dni świąteczne wierni są zobowiązani uczestniczyć we Mszy świętej i powstrzymać się od prac służebnych\") wymaga od wiernych święcenia dnia, w którym wspomina się Zmartwychwstanie Pańskie, a także najważniejszych świąt liturgicznych, w które czcimy tajemnice Chrystusa, Najświętszej Maryi Panny i Świętych, przede wszystkim przez uczestnictwo w celebracji eucharystycznej, gromadzącej chrześcijańską wspólnotę. Należy także uwolnić się od tych wszystkich prac i spraw, które ze swej natury przeszkadzają święcić te dni."
        },
        {
          "type": "comment",
          "content": "Drugie przykazanie kościelne (\"Każdy wierny jest zobowiązany przynajmniej raz w roku spowiadać się ze swych grzechów\") zapewnia przygotowanie do Eucharystii przez przyjęcie sakramentu pojednania, który jest kontynuacją dzieła nawrócenia i przebaczenia, zapoczątkowanego na chrzcie."
        },
        {
          "type": "comment",
          "content": "Trzecie przykazanie kościelne (\"Każdy wierny jest zobowiązany przynajmniej raz w roku na Wielkanoc przyjąć Komunię świętą\") określa minimum w przyjmowaniu Ciała i Krwi Pańskiej w związku ze świętami wielkanocnymi, źródłem i centrum liturgii chrześcijańskiej."
        },
        {
          "type": "paragraph",
          "number": 2043,
          "content": "Czwarte przykazanie kościelne (\"W dni pokuty wyznaczone przez Kościół wierni są zobowiązani powstrzymać się od spożywania mięsa i zachować post\") zabezpiecza okresy ascezy i pokuty, przygotowujące nas do uroczystości liturgicznych. Usposabiają nas one do zdobycia panowania nad popędami i do wolności serca."
        },
        {
          "type": "comment",
          "content": "Piąte przykazanie kościelne (\"Wierni są zobowiązani dbać o potrzeby Kościoła\") mówi, że wierni powinni dbać o potrzeby materialne Kościoła, każdy według swoich możliwości."
        },
        {
          "type": "label",
          "content": "III. Życie moralne i świadectwo misyjne"
        },
        {
          "type": "paragraph",
          "number": 2044,
          "content": "Wierność ochrzczonych jest podstawowym warunkiem głoszenia Ewangelii i misji Kościoła w świecie. Orędzie zbawienia powinno być potwierdzane świadectwem życia chrześcijan w celu ukazania ludziom mocy jego prawdy i oddziaływania. \"Sam przykład chrześcijańskiego życia i dobre uczynki spełniane w duchu nadprzyrodzonym mają już siłę pociągania ludzi do wiary i do Boga\"."
        },
        {
          "type": "paragraph",
          "number": 2045,
          "content": "Chrześcijanie, ponieważ są członkami Ciała, którego Chrystus jest Głową, przyczyniają się stałością swoich przekonań i obyczajów do budowania Kościoła. Kościół wzrasta, umacnia się i rozwija przez świętość swoich wiernych, aż dojdzie do \"człowieka doskonałego, do miary wielkości według Pełni Chrystusa\" (Ef 4,13)."
        },
        {
          "type": "paragraph",
          "number": 2046,
          "content": "Chrześcijanie swoim życiem na wzór Chrystusa przyspieszają nadejście Królestwa Bożego, \"Królestwa sprawiedliwości, prawdy i pokoju\". Nie zaniedbują jednak swoich ziemskich zadań; wierni swojemu Nauczycielowi, wypełniają je uczciwie, cierpliwie i z miłością."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 2047,
          "content": "Życie moralne jest kultem duchowym. Działanie chrześcijańskie znajduje swój pokarm w liturgii, a zwłaszcza w celebracji sakramentów."
        },
        {
          "type": "paragraph",
          "number": 2048,
          "content": "Przykazania kościelne odnoszą się do życia moralnego i chrześcijańskiego, które jest związane z liturgią i karmi się nią."
        },
        {
          "type": "paragraph",
          "number": 2049,
          "content": "Nauczanie pasterzy Kościoła w dziedzinie moralności dokonuje się zazwyczaj w katechezie i przepowiadaniu na podstawie Dekalogu, który wskazuje zasady życia moralnego ważne dla każdego człowieka."
        },
        {
          "type": "paragraph",
          "number": 2050,
          "content": "Papież i biskupi jako autentyczni nauczyciele głoszą Ludowi Bożemu prawdy wiary, w które powinien wierzyć i które powinien stosować w życiu. Do nich należy też wypowiadanie się w kwestiach moralnych, które wchodzą w zakres prawa naturalnego i rozumu."
        },
        {
          "type": "paragraph",
          "number": 2051,
          "content": "Nieomylność Urzędu Nauczycielskiego pasterzy obejmuje wszystkie treści nauki, łącznie z moralnością, bez których zbawcze prawdy wiary nie mogą być strzeżone, wykładane czy zachowywane."
        },
        {
          "type": "article",
          "content": "DZIESIĘĆ PRZYKAZAŃ"
        },
        {
          "type": "quote",
          "content": "+-----------------------------+-----------------------------+------------------------------+\n| Księga Wyjścia (20, 2-17) | Księga Powt. Prawa (5, 6-21)| Formuła katechetyczna |\n+-----------------------------+-----------------------------+------------------------------+\n| Ja jestem Pan, twój Bóg, | Jam jest Pan, Bóg twój, | |\n| który cię wywiódł | który cię wyprowadził | |\n| z ziemi egipskiej, | z ziemi egipskiej, | |\n| z domu niewoli | z domu niewoli. | |\n+-----------------------------+-----------------------------+------------------------------+\n| Nie będziesz miał | Nie będziesz miał |. Nie będziesz miał |\n| cudzych bogów obok Mnie! | bogów innych oprócz Mnie... | cudzych bogów przede Mną. |\n| (i dalszy opis rzeźb,       |                             |                              |\n| obrazów, kary, łaski...) | | |\n+-----------------------------+-----------------------------+------------------------------+\n| Nie będziesz wzywał | Nie będziesz brał |. Nie będziesz brał |\n| imienia Pana Boga | imienia Pana Boga | imienia Pana Boga |\n| twego do czczych rzeczy... | twego do czczych rzeczy... | twego nadaremno. |\n+-----------------------------+-----------------------------+------------------------------+\n| Pamiętaj o dniu szabatu, | Będziesz zważał |. Pamiętaj, abyś dzień |\n| aby go uświęcić... | na szabat, aby go święcić...| święty święcił. |\n+-----------------------------+-----------------------------+------------------------------+\n| Czcij ojca twego | Czcij swego ojca |. Czcij ojca swego |\n| i matkę twoją... | i swoją matkę. | i matkę swoją. |\n+-----------------------------+-----------------------------+------------------------------+\n| Nie będziesz zabijał. | Nie będziesz zabijał. |. Nie zabijaj. |\n+-----------------------------+-----------------------------+------------------------------+\n| Nie będziesz cudzołożył. | Nie będziesz cudzołożył. |. Nie cudzołóż. |\n+-----------------------------+-----------------------------+------------------------------+\n| Nie będziesz kradł. | Nie będziesz kradł. |. Nie kradnij. |\n+-----------------------------+-----------------------------+------------------------------+\n| Nie będziesz mówił | Jako świadek |. Nie mów fałszywego |\n| przeciw bliźniemu | nie będziesz mówił | świadectwa przeciw |\n| twemu kłamstwa... | kłamstwa... | bliźniemu swemu. |\n+-----------------------------+-----------------------------+------------------------------+\n| Nie będziesz pożądał | Nie będziesz pożądał żony |. Nie pożądaj żony |\n| domu bliźniego twego... | bliźniego swego... | bliźniego twego. |\n| (i innych dóbr) |...żadnej rzeczy jego |. Ani żadnej rzeczy, |\n| | | która jego jest. |\n+-----------------------------+-----------------------------+------------------------------+"
        }
      ]
    },
    {
      "name": "Wprowadzenie",
      "index": 5,
      "startNum": 2052,
      "endNum": 2082,
      "sectionBelonged": "drugi",
      "elements": [
        {
          "type": "article",
          "content": "DZIESIĘĆ PRZYKAZAŃ"
        },
        {
          "type": "label",
          "content": "\"Nauczycielu, co mam czynić...?\""
        },
        {
          "type": "paragraph",
          "number": 2052,
          "content": "\"Nauczycielu, co dobrego mam czynić, aby otrzymać życie wieczne?\" Młodzieńcowi, który stawia to pytanie, Jezus odpowiada, przypominając najpierw o konieczności uznania Boga za \"jedynie Dobrego\", za najdoskonalsze Dobro i za źródło wszelkiego dobra. Następnie Jezus mówi do niego: \"Jeśli chcesz osiągnąć życie, zachowaj przykazania\". I przytacza swojemu rozmówcy przykazania dotyczące miłości bliźniego: \"Nie zabijaj, nie cudzołóż, nie kradnij, nie zeznawaj fałszywie, czcij ojca i matkę\". W końcu Jezus streszcza te przykazania w sposób pozytywny: \"Miłuj swego bliźniego, jak siebie samego!\" (Mt 19, 16-19)."
        },
        {
          "type": "paragraph",
          "number": 2053,
          "content": "Do pierwszej odpowiedzi dochodzi druga: \"Jeśli chcesz być doskonały, idź, sprzedaj, co posiadasz, i rozdaj ubogim, a będziesz miał skarb w niebie. Potem przyjdź i chodź za Mną!\" (Mt 19, 21). Nie unieważnia ona pierwszej odpowiedzi. Pójście za Jezusem Chrystusem obejmuje wypełnianie przykazań. Prawo nie zostaje zniesione, lecz człowiek zostaje zaproszony do odnalezienia go w Osobie swojego Nauczyciela, który jest doskonałym jego wypełnieniem. W Ewangeliach synoptycznych wezwanie Jezusa skierowane do bogatego młodzieńca, by poszedł za Nim jako posłuszny uczeń ściśle zachowujący przykazania, wiąże się z wezwaniem do ubóstwa i czystości. Rad ewangelicznych nie można oddzielić od przykazań."
        },
        {
          "type": "paragraph",
          "number": 2054,
          "content": "Jezus przejął dziesięć przykazań, ale w ich literze ukazał moc działającego Ducha Świętego. Głosił \"sprawiedliwość... większą niż uczonych w Piśmie i faryzeuszów\" (Mt 5, 20), a także większą niż sprawiedliwość pogan. Rozwinął wszystkie wymagania przykazań. \"Słyszeliście, że powiedziano przodkom: Nie zabijaj!... A Ja wam powiadam: Każdy, kto się gniewa na swego brata, podlega sądowi\" (Mt 5, 21-22)."
        },
        {
          "type": "paragraph",
          "number": 2055,
          "content": "Na postawione Mu pytanie: \"Które przykazanie w Prawie jest największe?\" (Mt 22, 36) Jezus odpowiada: \"Będziesz miłował Pana Boga swego całym swoim sercem, całą swoją duszą i całym swoim umysłem. To jest największe i pierwsze przykazanie. Drugie podobne jest do niego: Będziesz miłował swego bliźniego jak siebie samego. Na tych dwóch przykazaniach opiera się całe Prawo i Prorocy\" (Mt 22, 37-40). Dekalog powinien być wyjaśniany w świetle tego podwójnego i jedynego przykazania miłości, która jest wypełnieniem Prawa:"
        },
        {
          "type": "comment",
          "content": "Przykazania: Nie cudzołóż, nie zabijaj, nie kradnij, nie pożądaj, i wszystkie inne - streszczają się w tym nakazie: Miłuj bliźniego swego jak siebie samego! Miłość nie wyrządza zła bliźniemu. Przeto miłość jest doskonałym wypełnieniem Prawa (Rz 13, 9-10)."
        },
        {
          "type": "label",
          "content": "Dekalog w Piśmie świętym"
        },
        {
          "type": "paragraph",
          "number": 2056,
          "content": "Słowo \"Dekalog\" znaczy dosłownie \"dziesięć słów\" (Wj 34, 28; Pwt 4, 13; 10, 4). Te \"dziesięć słów\" objawił Bóg swojemu ludowi na świętej górze. Napisał je \"swoim palcem\" (Wj 31, 18; Pwt 5, 22) w odróżnieniu od innych przepisów spisanych przez Mojżesza. Są one słowami Boga w szczególnym znaczeniu. Zostały nam przekazane w Księdze Wyjścia i w Księdze Powtórzonego Prawa. Już w Starym Testamencie święte księgi powołują się na \"dziesięć słów\", ale dopiero w Nowym Przymierzu, w Jezusie Chrystusie, zostanie objawiony ich pełny sens."
        },
        {
          "type": "paragraph",
          "number": 2057,
          "content": "Dekalog staje się zrozumiały najpierw w kontekście Wyjścia, które jest wielkim wydarzeniem wyzwolenia przez Boga w centrum Starego Przymierza. Niezależnie od tego, czy przykazania (\"dziesięć słów\") są sformułowane jako przykazania negatywne, zakazy, czy też przykazania pozytywne (jak: \"Czcij ojca twego i matkę twoją\"), wskazują one warunki życia wyzwolonego z niewoli grzechu. Dekalog jest drogą życia:"
        },
        {
          "type": "comment",
          "content": "Ja dziś nakazuję ci miłować Pana, Boga twego, i chodzić Jego drogami, pełniąc Jego polecenia, prawa i nakazy, abyś żył i mnożył się (Pwt 30, 16)."
        },
        {
          "type": "comment",
          "content": "Ta wyzwalająca moc Dekalogu ujawnia się na przykład w przykazaniu o odpoczynku szabatu, które odnosi się również do cudzoziemców i niewolników:"
        },
        {
          "type": "label",
          "content": "Pamiętaj, że byłeś niewolnikiem w ziemi egipskiej i wyprowadził cię stamtąd Pan, Bóg twój, ręką mocną i wyciągniętym ramieniem (Pwt 5, 15)."
        },
        {
          "type": "paragraph",
          "content": "\"Dziesięć słów\" streszcza i ogłasza prawo Boże: \"Te słowa wyrzekł Pan do waszego zgromadzenia na górze spośród ognia, obłoku i ciemności donośnym głosem, niczego nie dodając. Napisał je na dwu tablicach kamiennych i dał mi je\" (Pwt 5, 22). Dlatego te dwie tablice nazywane są \"Świadectwem\" (Wj 25,16). Istotnie, umieszczone są na nich postanowienia Przymierza zawartego między Bogiem a Jego ludem. Te \"tablice Świadectwa\" (Wj 31,18; 32, 15; 34, 29) powinny być złożone w \"arce\" (Wj 25,16; 40, 1-3).",
          "number": 2058
        },
        {
          "type": "paragraph",
          "number": 2059,
          "content": "Bóg wypowiada \"dziesięć słów\" w czasie teofanii (\"Spośród ognia na Górze mówił Pan z wami twarzą w twarz\" - Pwt 5, 4). Należą one do samoobjawienia się Boga i objawienia Jego chwały. Dar przykazań jest darem samego Boga i Jego świętej woli. Bóg, dając poznać swoją wolę, objawia się swojemu ludowi."
        },
        {
          "type": "paragraph",
          "number": 2060,
          "content": "Dar przykazań i Prawa stanowi część zawartego przez Boga Przymierza z Jego ludem. Według Księgi Wyjścia objawienie \"dziesięciu słów\" dokonuje się między zapowiedzią Przymierza a jego zawarciem, po tym, jak lud zobowiązał się \"uczynić\" wszystko, co Pan powiedział, i \"być posłusznym\" (Wj 24, 7). Dekalog jest przekazywany po przypomnieniu Przymierza (\"Pan, 62 Bóg nasz, zawarł z nami przymierze na Horebie\" - Pwt 5, 2)."
        },
        {
          "type": "paragraph",
          "number": 2061,
          "content": "Przykazania nabierają pełnego znaczenia w ramach Przymierza. Według Pisma świętego, moralne działanie człowieka osiąga swój pełny sens w Przymierzu i przez Przymierze. Pierwsze z \"dziesięciu słów\" przypomina o uprzedzającej miłości Boga do swego ludu:"
        },
        {
          "type": "comment",
          "content": "Ponieważ człowiek, ponosząc karę za grzech, przeszedł z raju wolności do niewoli tego świata, dlatego też pierwsze zdanie Dekalogu, to znaczy pierwsze słowa przykazań Bożych, mówią o wolności: \"Ja jestem Pan, twój Bóg, który cię wywiódł z ziemi egipskiej, z domu niewoli\" (Wj 20, 2; Pwt 5, 6)."
        },
        {
          "type": "paragraph",
          "number": 2062,
          "content": "Przykazania w sensie ścisłym pojawiają się na drugim miejscu; wyrażają one konsekwencje przynależności do Boga, która została ustanowiona przez Przymierze. Życie moralne jest odpowiedzią na inicjatywę miłości Pana. Jest wyrazem wdzięczności, hołdem składanym Bogu i dziękczynieniem. Jest współdziałaniem z zamysłem, który Bóg przeprowadza w historii."
        },
        {
          "type": "paragraph",
          "number": 2063,
          "content": "O przymierzu i dialogu między Bogiem a człowiekiem świadczy ponadto fakt, że wszystkie zobowiązania są wyrażone w pierwszej osobie (\"Ja jestem Pan...\") i skierowane do pojedynczej osoby (\"ty\"). We wszystkich przykazaniach Bożych właśnie zaimek osobowy w liczbie pojedynczej wskazuje na adresata. Bóg daje poznać swoją wolę całemu ludowi, a zarazem każdemu z osobna:"
        },
        {
          "type": "comment",
          "content": "(Pan) nakazywał miłość względem Boga i uczył sprawiedliwości w stosunku do bliźniego, by człowiek był sprawiedliwy i godny Boga. Przez Dekalog przygotowywał człowieka do przyjaźni ze sobą i do zgody z bliźnim... Prawdy te trwają niezmiennie również i w naszych czasach, bo przyjście Boga w ciele wypełniło je tylko i rozwinęło, nic w nich nie zmieniając."
        },
        {
          "type": "label",
          "content": "Dekalog w Tradycji Kościoła"
        },
        {
          "type": "paragraph",
          "number": 2064,
          "content": "Tradycja Kościoła, będąc wierna Pismu świętemu i idąc za przykładem Jezusa, zawsze przyznawała Dekalogowi pierwszorzędną rolę i znaczenie."
        },
        {
          "type": "paragraph",
          "number": 2065,
          "content": "Od czasów św. Augustyna \"dziesięć przykazań\" zajmuje pierwszorzędne miejsce w katechezie przyszłych ochrzczonych i wiernych. W XV wieku ustalił się zwyczaj wyrażania przykazań Dekalogu w formułach rymowanych, łatwych do zapamiętania i o pozytywnym charakterze. Używa się ich jeszcze dzisiaj. Katechizmy Kościoła często dawały wykład moralności chrześcijańskiej według porządku \"dziesięciu przykazań\"."
        },
        {
          "type": "paragraph",
          "number": 2066,
          "content": "Podział i numeracja przykazań ulegały zmianom w ciągu wieków. Niniejszy Katechizm przyjmuje podział przykazań ustalony przez św. Augustyna, tradycyjnie stosowany w Kościele katolickim. Jest to także podział przyjęty przez luterańskie wyznania wiary. Ojcowie greccy dokonali nieco innego podziału, który zachował się w Kościołach prawosławnych i we wspólnotach reformowanych."
        },
        {
          "type": "paragraph",
          "number": 2067,
          "content": "Dziesięć przykazań wyraża wymagania miłości Boga i bliźniego. Trzy pierwsze odnoszą się bardziej do miłości Boga, a siedem pozostałych do miłości bliźniego."
        },
        {
          "type": "comment",
          "content": "Tak jak są dwa przykazania miłości, o których mówi Pan, że na nich zawisło całe Prawo i Prorocy... tak te dziesięć przykazań zostało dane na dwóch tablicach. Trzy... są wypisane na jednej tablicy, a siedem na drugiej."
        },
        {
          "type": "paragraph",
          "number": 2068,
          "content": "Sobór Trydencki naucza, że dziesięć przykazań obowiązuje chrześcijan i że człowiek usprawiedliwiony jest w dalszym ciągu zobowiązany do ich zachowywania. Potwierdza to Sobór Watykański II: \"Biskupi, jako następcy Apostołów, otrzymują od Pana... misję nauczania wszystkich narodów i głoszenia Ewangelii wszelkiemu stworzeniu, aby wszyscy ludzie przez wiarę, chrzest i wypełnianie przykazań dostąpili zbawienia\"."
        },
        {
          "type": "label",
          "content": "Jedność Dekalogu"
        },
        {
          "type": "paragraph",
          "number": 2069,
          "content": "Dekalog stanowi organiczną całość. Każde jego \"słowo\" odsyła do każdego z pozostałych i do wszystkich razem; wszystkie wzajemnie się warunkują. Dwie tablice Dekalogu wyjaśniają się nawzajem; stanowią one organiczną jedność. Przekroczenie jednego przykazania jest naruszeniem wszystkich pozostałych. Nie można okazywać czci drugiemu człowiekowi i zarazem nie czcić Boga, jego Stwórcy. Nie da się wielbić Boga, nie miłując wszystkich ludzi, Jego stworzeń. Dekalog łączy życie teologalne i społeczne człowieka."
        },
        {
          "type": "label",
          "content": "Dekalog i prawo naturalne"
        },
        {
          "type": "paragraph",
          "number": 2070,
          "content": "Dziesięć przykazań należy do Objawienia Bożego. Pouczają nas one zarazem o prawdziwym człowieczeństwie człowieka. Podkreślają główne obowiązki, a więc pośrednio także podstawowe prawa, właściwe naturze osoby ludzkiej. Dekalog stanowi uprzywilejowany wyraz \"prawa naturalnego\":"
        },
        {
          "type": "comment",
          "content": "Od początku Bóg zakorzenił w sercach ludzi zasady prawa naturalnego. Potem ograniczył się do ich przypomnienia. Był to Dekalog."
        },
        {
          "type": "paragraph",
          "number": 2071,
          "content": "Przykazania Dekalogu, chociaż dostępne dla samego rozumu, zostały objawione. Grzeszna ludzkość potrzebowała tego objawienia, aby osiągnąć pełne i pewne poznanie wymagań prawa naturalnego:"
        },
        {
          "type": "comment",
          "content": "Pełne wyjaśnienie przykazań Dekalogu było nieodzowne w stanie grzechu z powodu zaciemnienia światła rozumu i wypaczenia woli."
        },
        {
          "type": "comment",
          "content": "Przykazania poznajemy za pośrednictwem Objawienia Bożego, które przekazuje nam Kościół, oraz za pośrednictwem głosu sumienia moralnego."
        },
        {
          "type": "label",
          "content": "Obowiązujący charakter Dekalogu"
        },
        {
          "type": "paragraph",
          "number": 2072,
          "content": "Dziesięć przykazań, będąc wyrazem podstawowych powinności człowieka względem Boga i względem bliźniego, objawia w swojej istotnej treści poważne zobowiązania. Są one ze swojej natury niezmienne i obowiązują zawsze i wszędzie. Nikt nie może od nich dyspensować. Dziesięć przykazań wyrył Bóg w sercu człowieka."
        },
        {
          "type": "paragraph",
          "number": 2073,
          "content": "Przykazania zawierają ponadto powinności, których materia jest sama w sobie lekka. Piąte przykazanie zabrania na przykład obraźliwych słów; są one jednak ciężką winą w zależności od okoliczności lub intencji tego, kto je wypowiada."
        },
        {
          "type": "label",
          "content": "\"Beze Mnie nic nie możecie uczynić\""
        },
        {
          "type": "paragraph",
          "number": 2074,
          "content": "Jezus powiedział: \"Ja jestem krzewem winnym, wy - latoroślami. Kto trwa we Mnie, a Ja w nim, ten przynosi owoc obfity, ponieważ beze Mnie nic nie możecie uczynić\" (J 15, 5). Owocem, o którym mówią te słowa, jest świętość życia ubogaconego dzięki zjednoczeniu z Chrystusem. Gdy wierzymy w Jezusa Chrystusa, mamy udział w Jego misteriach i zachowujemy Jego przykazania; sam Zbawiciel przychodzi, by miłować w nas swojego Ojca i swoich braci, naszego Ojca i naszych braci. Dzięki Duchowi Świętemu Jego Osoba staje się żywą i wewnętrzną normą naszego działania. \"To jest moje przykazanie, abyście się wzajemnie miłowali, tak jak Ja was umiłowałem\" (J 15,12)."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 2075,
          "content": "\"Co dobrego mam czynić, aby otrzymać życie wieczne?... Jeśli chcesz osiągnąć życie, zachowaj przykazania\" (Mt 19,16-17)."
        },
        {
          "type": "paragraph",
          "number": 2076,
          "content": "Jezus swoim życiem i przepowiadaniem zaświadczył o wiecznej ważności Dekalogu."
        },
        {
          "type": "paragraph",
          "number": 2077,
          "content": "Dar Dekalogu jest udzielony w ramach Przymierza zawartego przez Boga ze swoim ludem. Przykazania Boże otrzymują swoje prawdziwe znaczenie w tym Przymierzu i za jego pośrednictwem."
        },
        {
          "type": "paragraph",
          "number": 2078,
          "content": "Tradycja Kościoła, będąc wierna Pismu świętemu i idąc za przykładem Jezusa, przyznała Dekalogowi podstawową rolę i znaczenie."
        },
        {
          "type": "paragraph",
          "number": 2079,
          "content": "Dekalog stanowi organiczną jedność, w której każde jego \"słowo\", czyli \"przykazanie\", odsyła do całości. Przekroczenie jednego przykazania jest naruszeniem całego Prawa."
        },
        {
          "type": "paragraph",
          "number": 2080,
          "content": "Dekalog stanowi uprzywilejowany wyraz prawa naturalnego. Znamy go za pośrednictwem Objawienia Bożego i rozumu ludzkiego."
        },
        {
          "type": "paragraph",
          "number": 2081,
          "content": "Dziesięć przykazań wyraża w swojej podstawowej treści poważne zobowiązania. Przykazania te zawierają ponadto powinności, których materia jest sama w sobie lekka."
        },
        {
          "type": "paragraph",
          "number": 2082,
          "content": "To, co Bóg nakazuje, umożliwia On dzięki swojej łasce."
        }
      ]
    },
    {
      "name": "Rozdział pierwszy",
      "index": 6,
      "startNum": 2083,
      "endNum": 2195,
      "sectionBelonged": "drugi",
      "elements": [
        {
          "type": "article",
          "content": "\"BĘDZIESZ MIŁOWAŁ PANA BOGA SWEGO\nCAŁYM SWOIM SERCEM,\nCAŁĄ SWOJĄ DUSZĄ\nI CAŁYM SWOIM UMYSŁEM\""
        },
        {
          "type": "paragraph",
          "number": 2083,
          "content": "Jezus streścił obowiązki człowieka względem Boga tymi słowami: \"Będziesz miłował Pana Boga swego całym swoim sercem, całą swoją duszą i całym swoim umysłem\" (Mt 22, 37; Łk 10, 27: \"...całą swoją mocą\"). Są one bezpośrednim echem uroczystego wezwania: \"Słuchaj, Izraelu, Pan jest naszym Bogiem - Panem jedynym\" (Pwt 6, 4).\nBóg nas pierwszy umiłował. Miłość Jedynego Boga jest przypomniana w pierwszym z \"dziesięciu słów\". Przykazania wyjaśniają z kolei odpowiedź miłości, do której udzielenia wobec Boga jest powołany człowiek."
        },
        {
          "type": "article",
          "content": "Artykuł pierwszy\n\nPIERWSZE PRZYKAZANIE\n"
        },
        {
          "type": "comment",
          "content": "Ja jestem Pan, twój Bóg, który cię wywiódł z ziemi egipskiej, z domu niewoli. Nie będziesz miał cudzych bogów obok Mnie! Nie będziesz czynił żadnej rzeźby ani żadnego obrazu tego, co jest na niebie wysoko, ani tego, co jest na ziemi nisko, ani tego, co jest w wodach pod ziemią! Nie będziesz oddawał im pokłonu i nie będziesz im służył (Wj 20, 2-5)."
        },
        {
          "type": "comment",
          "content": "Jest... napisane: \"Panu, Bogu swemu, będziesz oddawał pokłon i Jemu samemu służyć będziesz\" (Mt 4,10)."
        },
        {
          "type": "label",
          "content": "I. \"Panu, Bogu swemu, będziesz oddawał pokłon i będziesz Mu służył\""
        },
        {
          "type": "paragraph",
          "number": 2084,
          "content": "Bóg pozwala się poznać, przypominając o swoim wszechmocnym, życzliwym i wyzwalającym działaniu w historii tego, do kogo się zwraca: \"Wywiodłem cię z ziemi egipskiej, z domu niewoli\". Pierwsze słowo wyraża pierwsze przykazanie Prawa: \"Będziesz się bał Pana, Boga swego, będziesz Mu służył... Nie będziecie oddawali czci bogom obcym\" (Pwt 6,13-14). Pierwszym wezwaniem i słusznym żądaniem Boga jest to, by człowiek przyjął Go i adorował."
        },
        {
          "type": "paragraph",
          "number": 2085,
          "content": "Jedyny i prawdziwy Bóg objawia Izraelowi przede wszystkim swoją chwałę. Objawienie powołania człowieka i prawdy o nim wiąże się z objawieniem się Boga. Człowiek jest powołany, by ukazywać Boga przez swoje działanie, gdyż został stworzony \"na obraz i podobieństwo Boże\":"
        },
        {
          "type": "comment",
          "content": "Nigdy, Tryfonie, nie będzie ani nie było od wieków innego Boga oprócz tego... który stworzył i urządził wszechświat. Nie twierdzimy bynajmniej, jakoby inny był nasz, a inny wasz Bóg, owszem, wierzymy w tego samego Boga, który waszych Ojców wywiódł z Egiptu \"ręką mocną i wyciągniętym ramieniem\", oraz w tym samym co wy \"Bogu Abrahama, Izaaka i Jakuba\" pokładamy nadzieję, ponieważ nie ma ponad Nim innego Boga."
        },
        {
          "type": "paragraph",
          "number": 2086,
          "content": "\"Pierwsze z przykazań obejmuje wiarę, nadzieję i miłość. Kto mówi o Bogu, mówi w istocie o Kimś wiecznym, niezmiennym, zawsze takim samym, wiernym, doskonale sprawiedliwym. Wynika stąd, że powinniśmy bezwzględnie przyjmować Jego słowa, całkowicie Mu wierzyć i ufać. Jest On wszechmocny, łaskawy i czyniący dobro. Któż mógłby nie pokładać w Nim całej swojej nadziei? Któż mógłby nie miłować Go, rozważając skarby dobroci i miłości, których nam udzielił? Stąd też wyrażenie, jakiego używa Bóg w Piśmie świętym na początku lub na końcu swoich przykazań: <<Ja jestem Pan>>\"."
        },
        {
          "type": "label",
          "content": "Wiara"
        },
        {
          "type": "paragraph",
          "number": 2087,
          "content": "Nasze życie moralne znajduje swoje źródło w wierze w Boga, który objawia nam swoją miłość. Św. Paweł mówi o \"posłuszeństwie wiary\" (Rz 1, 5; 16, 26) jako o pierwszym obowiązku. W \"nieuznawaniu Boga\" widzi on źródło i wyjaśnienie wszystkich wypaczeń moralnych. Naszym obowiązkiem względem Boga jest wierzyć w Niego i świadczyć o Nim."
        },
        {
          "type": "paragraph",
          "number": 2088,
          "content": "Pierwsze przykazanie domaga się od nas umacniania naszej wiary, strzeżenia jej z roztropnością i czujnością oraz odrzucania wszystkiego, co się jej sprzeciwia. Można w różny sposób zgrzeszyć przeciwko wierze. Dobrowolne wątpienie dotyczące wiary lekceważy to, co Bóg objawił i co Kościół podaje do wierzenia, lub też odmawia uznania tego za prawdziwe. Wątpienie niedobrowolne oznacza chwiejność w wierze, trudność w przezwyciężaniu zarzutów związanych z wiarą lub też niepokój spowodowany jej niejasnością. Wątpienie może prowadzić do duchowego zaślepienia, jeśli jest dobrowolnie podtrzymywane."
        },
        {
          "type": "paragraph",
          "number": 2089,
          "content": "Niewiara jest lekceważeniem prawdy objawionej lub dobrowolną odmową dania przyzwolenia na nią. \"Herezją nazywa się uporczywe, po przyjęciu chrztu, zaprzeczanie jakiejś prawdzie, w którą należy wierzyć wiarą Boską i katolicką, albo uporczywe powątpiewanie o niej; apostazją - całkowite porzucenie wiary chrześcijańskiej, schizmą - odmowę uznania zwierzchnictwa Biskupa Rzymu lub wspólnoty z członkami Kościoła uznającymi to zwierzchnictwo\"."
        },
        {
          "type": "label",
          "content": "Nadzieja"
        },
        {
          "type": "paragraph",
          "number": 2090,
          "content": "Gdy Bóg objawia się i wzywa człowieka, nie może on własnymi siłami odpowiedzieć w sposób pełny na miłość Bożą. Powinien mieć nadzieję, że Bóg uzdolni go do odwzajemnienia Mu miłości i do działania zgodnie z przykazaniami miłości. Nadzieja jest ufnym oczekiwaniem błogosławieństwa Bożego i uszczęśliwiającego oglądania Boga; jest także lękiem przed obrażeniem miłości Bożej i spowodowaniem kary."
        },
        {
          "type": "paragraph",
          "number": 2091,
          "content": "Pierwsze przykazanie dotyczy także grzechów przeciw nadziei, którymi są rozpacz i zuchwała ufność. Wskutek rozpaczy człowiek przestaje oczekiwać od Boga osobistego zbawienia, pomocy do jego osiągnięcia lub przebaczenia grzechów. Sprzeciwia się dobroci Boga i Jego sprawiedliwości - gdyż Bóg jest wierny swoim obietnicom - oraz Jego miłosierdziu."
        },
        {
          "type": "paragraph",
          "number": 2092,
          "content": "Istnieją dwa rodzaje zuchwałej ufności. Albo człowiek przecenia swoje zdolności (mając nadzieję na zbawienie bez pomocy z wysoka), albo też zbytnio ufa wszechmocy czy miłosierdziu Bożemu (mając nadzieję na otrzymanie przebaczenia bez nawrócenia oraz chwały bez zasługi)."
        },
        {
          "type": "label",
          "content": "Miłość"
        },
        {
          "type": "paragraph",
          "number": 2093,
          "content": "Wiara w miłość Boga obejmuje wezwanie i zobowiązanie do odpowiedzi szczerą miłością na miłość Bożą. Pierwsze przykazanie każe nam miłować Boga nade wszystko, a wszystkie stworzenia - dla Niego i ze względu na Niego."
        },
        {
          "type": "paragraph",
          "number": 2094,
          "content": "Przeciw miłości Bożej można grzeszyć w różny sposób. Obojętność zaniedbuje lub odrzuca miłość Bożą; nie uznaje jej inicjatywy i neguje jej moc. Niewdzięczność pomija lub odrzuca uznanie miłości Bożej, jak również odwzajemnienie się miłością na miłość. Oziębłość jest zwlekaniem lub niedbałością w odwzajemnieniu się za miłość Bożą; może zakładać odmowę poddania się poruszeniu miłości. Znużenie lub lenistwo duchowe posuwa się do odrzucenia radości pochodzącej od Boga i do odrazy wobec dobra Bożego. Nienawiść do Boga rodzi się z pychy. Sprzeciwia się ona miłości Boga, zaprzecza Jego dobroci i usiłuje Mu złorzeczyć jako Temu, który potępia grzech i wymierza kary."
        },
        {
          "type": "label",
          "content": "II. \"Jemu samemu służyć będziesz\""
        },
        {
          "type": "paragraph",
          "number": 2095,
          "content": "Teologalne cnoty wiary, nadziei i miłości kształtują i ożywiają cnoty moralne. Tak więc miłość skłania nas do sprawiedliwego oddawania Bogu tego, do czego jesteśmy zobowiązani jako stworzenia. Cnota religijności uzdalnia nas do takiej postawy."
        },
        {
          "type": "label",
          "content": "Adoracja"
        },
        {
          "type": "paragraph",
          "number": 2096,
          "content": "Adoracja jest pierwszym aktem cnoty religijności. Adorować Boga oznacza uznać Go za Boga, za Stwórcę i Zbawiciela, za Pana i Mistrza wszystkiego, co istnieje, za nieskończoną i miłosierną Miłość. \"Panu, Bogu swemu, będziesz oddawał pokłon i Jemu samemu służyć będziesz\" (Łk 4, 8) mówi Jezus, powołując się na Księgę Powtórzonego Prawa (Pwt 6, 13)."
        },
        {
          "type": "paragraph",
          "number": 2097,
          "content": "Adorować Boga oznacza z szacunkiem i całkowitą uległością uznać \"nicość stworzenia\", które istnieje jedynie dzięki Bogu. Adorować Boga oznacza wychwalać Go, wielbić i uniżać samego siebie - podobnie jak Maryja w \"Magnificat\" - wyznając z wdzięcznością, że On uczynił wielkie rzeczy i że święte jest Jego imię. Adoracja Jedynego Boga wyzwala człowieka z zamknięcia się w sobie, z niewoli grzechu i bałwochwalstwa świata."
        },
        {
          "type": "label",
          "content": "Modlitwa"
        },
        {
          "type": "paragraph",
          "number": 2098,
          "content": "Akty wiary, nadziei i miłości, które nakazuje pierwsze przykazanie, wyrażają się w modlitwie. Wzniesienie ducha do Boga jest wyrazem naszej adoracji Boga: w modlitwie uwielbienia i dziękczynienia, modlitwie wstawienniczej i modlitwie błagalnej. Modlitwa jest niezbędnym warunkiem posłuszeństwa przykazaniom Bożym. \"Zawsze... (trzeba) się modlić i nie ustawać\" (Łk 18,1)."
        },
        {
          "type": "label",
          "content": "Ofiara"
        },
        {
          "type": "paragraph",
          "number": 2099,
          "content": "Jest rzeczą słuszną składać Bogu ofiary na znak uwielbienia i dziękczynienia, przebłagania i komunii z Nim: \"Prawdziwą ofiarą jest... każde dzieło, które przyczynia się do połączenia nas świętą komunią z Bogiem, dzięki któremu możemy stać się naprawdę szczęśliwi\"."
        },
        {
          "type": "paragraph",
          "number": 2100,
          "content": "Ofiara zewnętrzna, by była prawdziwa, powinna być wyrazem ofiary duchowej: \"Moją ofiarą... duch skruszony...\" (Ps 51, 19). Prorocy Starego Przymierza często piętnowali ofiary składane bez zaangażowania wewnętrznego lub nie mające związku z miłością bliźniego. Jezus przypomina słowa proroka Ozeasza: \"Chcę raczej miłosierdzia niż ofiary\" (Mt 9, 13; 12, 7). Jedyną doskonałą ofiarą jest ta, którą Chrystus złożył na krzyżu w całkowitym oddaniu się miłości Ojca i dla naszego zbawienia. Łącząc się z Jego ofiarą, możemy nasze życie uczynić ofiarą dla Boga."
        },
        {
          "type": "label",
          "content": "Przyrzeczenia i śluby"
        },
        {
          "type": "paragraph",
          "number": 2101,
          "content": "W wielu sytuacjach chrześcijanin jest wzywany do składania przyrzeczeń Bogu. Zawierają je chrzest, bierzmowanie, małżeństwo i święcenia. Chrześcijanin kierując się pobożnością, może przyrzec Bogu określony czyn, modlitwę, jałmużnę, pielgrzymkę itd. Wierność przyrzeczeniom złożonym Bogu jest przejawem szacunku należnego Boskiemu Majestatowi i miłości wobec wiernego Boga."
        },
        {
          "type": "paragraph",
          "number": 2102,
          "content": "\"Ślub, to jest świadomą i dobrowolną obietnicę uczynioną Bogu, mającą za przedmiot dobro możliwe i lepsze, należy wypełnić z pobudek cnoty religijności\". Ślub jest aktem pobożności, w którym chrześcijanin poświęca siebie samego Bogu lub obiecuje Mu dobry czyn. Wypełniając śluby, oddaje się więc Bogu to, co zostało Mu przyrzeczone i konsekrowane. Dzieje Apostolskie ukazują nam św. Pawła zatroskanego o wypełnienie ślubów, które złożył."
        },
        {
          "type": "paragraph",
          "number": 2103,
          "content": "Kościół uznaje wzorczą wartość ślubów praktykowania rad ewangelicznych :"
        },
        {
          "type": "comment",
          "content": "Matka-Kościół cieszy się, że w łonie jego znajdują się liczni mężczyźni i niewiasty, którzy dokładniej naśladują wyniszczenie Zbawiciela i wyraźniej je ukazują, przyjmując ubóstwo w wolności synów Bożych i wyrzekając się własnej woli: poddają się oni mianowicie człowiekowi ze względu na Boga w sprawie doskonałości ponad miarę przykazania, aby się w sposób pełniejszy upodobnić do posłusznego Chrystusa."
        },
        {
          "type": "comment",
          "content": "W pewnych przypadkach Kościół może dla słusznych przyczyn zwolnić ze ślubów i przyrzeczeń."
        },
        {
          "type": "label",
          "content": "Społeczny obowiązek religijny i prawo do wolności religijnej"
        },
        {
          "type": "paragraph",
          "number": 2104,
          "content": "\"Wszyscy ludzie... obowiązani są szukać prawdy, zwłaszcza w sprawach dotyczących Boga i Jego Kościoła, a poznawszy ją, przyjąć i zachowywać\". Obowiązek ten wypływa z \"samej natury ludzi\". Nie jest on sprzeczny ze \"szczerym szacunkiem\" dla różnych religii, które \"nierzadko... odbijają promień owej Prawdy, oświecającej wszystkich ludzi\", ani z wymaganiem miłości, przynaglającej chrześcijan, \"aby wobec ludzi, którzy trwają w błędzie albo w niewiedzy co do spraw wiary, postępowali z miłością, roztropnością i cierpliwością\"."
        },
        {
          "type": "paragraph",
          "number": 2105,
          "content": "Obowiązek oddawania Bogu prawdziwej czci odnosi się do człowieka w wymiarze indywidualnym i społecznym. Jest to \"tradycyjna nauka katolicka o moralnym obowiązku ludzi i społeczeństw wobec prawdziwej religii i jedynego Kościoła Chrystusowego\". Prowadząc nieustannie dzieło ewangelizacji, Kościół pracuje nad tym, by ludzie starali się o \"kształtowanie w duchu chrześcijańskim sposobu myślenia i obyczajów, praw oraz ustroju własnej społeczności\". Obowiązkiem społecznym chrześcijan jest szanowanie i pobudzanie w każdym człowieku umiłowania prawdy i dobra. Wymaga on od nich, by przyczyniali się do rozpowszechniania jedynej prawdziwej religii, która istnieje w Kościele katolickim i apostolskim. Chrześcijanie są powołani, by być światłością świata. W ten sposób Kościół ukazuje królowanie Chrystusa nad całym stworzeniem, a szczególnie nad społecznościami ludzkimi."
        },
        {
          "type": "paragraph",
          "number": 2106,
          "content": "\"W sprawach religijnych nikt nie powinien być przymuszany do działania wbrew swojemu sumieniu, ani nie powinno się przeszkadzać mu w działaniu według jego sumienia - prywatnym i publicznym, indywidualnym lub w łączności z innymi, byle w godziwym zakresie\". Prawo to opiera się na samej naturze osoby ludzkiej, której godność pozwala jej dobrowolnie przylgnąć do prawdy Bożej przekraczającej porządek doczesny. Dlatego też prawo to \"przysługuje trwale również tym, którzy nie wypełniają obowiązku szukania prawdy i trwania przy niej\"."
        },
        {
          "type": "paragraph",
          "number": 2107,
          "content": "\"Jeżeli zważywszy na szczególne sytuacje narodów zostaje przyznana jednej wspólnocie religijnej wyjątkowa pozycja cywilna w prawnym ustroju społeczeństwa, konieczne jest, aby jednocześnie było uznawane i respektowane prawo wszystkich obywateli i wspólnot religijnych do wolności w dziedzinie religijnej\"."
        },
        {
          "type": "paragraph",
          "number": 2108,
          "content": "Prawo do wolności religijnej nie oznacza moralnej zgody na przylgnięcie do błędu ani rzekomego prawa do błędu, lecz naturalne prawo osoby ludzkiej do wolności cywilnej, to znaczy - w słusznym zakresie - do wolności od przymusu zewnętrznego w sprawach religijnych ze strony władzy politycznej. To prawo naturalne powinno być w taki sposób uznane w porządku prawnym społeczeństwa, by stało się prawem cywilnym."
        },
        {
          "type": "paragraph",
          "number": 2109,
          "content": "Prawo do wolności religijnej nie może być w sobie ani nieograniczone, ani ograniczone tylko przez \"porządek publiczny\" pojmowany w sposób pozytywistyczny lub naturalistyczny. Przynależny mu \"słuszny zakres\" powinna dla każdej sytuacji społecznej określać roztropność polityczna zgodnie z wymaganiami dobra wspólnego, a władza cywilna powinna go zatwierdzać według \"norm prawnych dostosowanych do obiektywnego porządku moralnego\"."
        },
        {
          "type": "label",
          "content": "III. \"Nie będziesz miał cudzych bogów przede Mną!\""
        },
        {
          "type": "paragraph",
          "number": 2110,
          "content": "Pierwsze przykazanie zabrania oddawania czci innym bogom poza Jedynym Panem, który objawił siebie swojemu ludowi. Zakazuje zabobonu i bezbożności. Zabobon to pewnego rodzaju wynaturzony przerost religijności; bezbożność jest wadą sprzeciwiającą się, przez brak, cnocie religijności."
        },
        {
          "type": "label",
          "content": "Zabobon"
        },
        {
          "type": "paragraph",
          "number": 2111,
          "content": "Zabobon jest wypaczeniem postawy religijnej oraz praktyk, jakie ona nakłada. Może on także dotyczyć kultu, który oddajemy prawdziwemu Bogu, na przykład, gdy przypisuje się jakieś magiczne znaczenie pewnym praktykom, nawet uprawnionym lub koniecznym. Popaść w zabobon #NAZWA? wiązać skuteczność modlitw lub znaków sakramentalnych jedynie z ich wymiarem materialnym, z pominięciem dyspozycji wewnętrznych, jakich one wymagają."
        },
        {
          "type": "label",
          "content": "Bałwochwalstwo"
        },
        {
          "type": "paragraph",
          "number": 2112,
          "content": "Pierwsze przykazanie potępia politeizm. Domaga się od człowieka, by nie wierzył w innych bogów poza Bogiem i nie oddawał czci innym bóstwom poza Jedynym Bogiem. Pismo święte nieustannie przypomina o odrzuceniu \"bożków ze srebra i złota, uczynionych rękami ludzkimi\", które \"mają usta, ale nie mówią; oczy mają, ale nie widzą...\" Te czcze bożki czynią człowieka pustym: \"Do nich są podobni ci, którzy je robią, i każdy, który im ufa\" (Ps 115, 4-5. 8). Bóg natomiast jest \"Bogiem żywym\" (Joz 3,10; Ps 42, 3 i in.), który daje życie i działa w historii."
        },
        {
          "type": "paragraph",
          "number": 2113,
          "content": "Bałwochwalstwo nie dotyczy tylko fałszywych kultów pogańskich. Pozostaje stałą pokusą wiary. Polega na ubóstwianiu tego, co nie jest Bogiem. Ma ono miejsce wtedy, gdy człowiek czci i wielbi stworzenie zamiast Boga, bez względu na to, czy chodzi o innych bogów czy o demony (na przykład satanizm), o władzę, przyjemność, rasę, przodków, państwo, pieniądze itd. \"Nie możecie służyć Bogu i Mamonie\" - mówi Jezus (Mt 6, 24). Wielu męczenników poniosło śmierć za to, że nie oddawało czci \"Bestii\", odmawiając nawet udawania kultu. Bałwochwalstwo odrzuca jedyne panowanie Boga; jest nie do pogodzenia z Boską komunią."
        },
        {
          "type": "paragraph",
          "number": 2114,
          "content": "Adoracja Jedynego Boga integruje życie ludzkie. Przykazanie adoracji samego Pana czyni człowieka prostym i chroni go przed zupełnym rozbiciem. Bałwochwalstwo jest wypaczeniem wrodzonego zmysłu religijnego człowieka. Bałwochwalcą jest ten, kto \"niezniszczalne pojęcie Boga odnosi do wszystkiego, tylko nie do Boga\"."
        },
        {
          "type": "label",
          "content": "Wróżbiarstwo i magia"
        },
        {
          "type": "paragraph",
          "number": 2115,
          "content": "Bóg może objawić przyszłość swoim prorokom lub innym świętym. Jednak właściwa postawa chrześcijańska polega na ufnym powierzeniu się Opatrzności w tym, co dotyczy przyszłości, i na odrzuceniu wszelkiej niezdrowej ciekawości w tym względzie. Nieprzewidywanie może stanowić brak odpowiedzialności."
        },
        {
          "type": "paragraph",
          "number": 2116,
          "content": "Należy odrzucić wszystkie formy wróżbiarstwa: odwoływanie się do Szatana lub demonów, przywoływanie zmarłych lub inne praktyki mające rzekomo odsłaniać przyszłość. Korzystanie z horoskopów, astrologia, chiromancja, wyjaśnianie przepowiedni i wróżb, zjawiska jasnowidztwa, posługiwanie się medium są przejawami chęci panowania nad czasem, nad historią i wreszcie nad ludźmi, a jednocześnie pragnieniem zjednania sobie ukrytych mocy. Praktyki te są sprzeczne ze czcią i szacunkiem - połączonym z miłującą bojaźnią - które należą się jedynie Bogu."
        },
        {
          "type": "paragraph",
          "number": 2117,
          "content": "Wszystkie praktyki magii lub czarów, przez które dąży się do pozyskania tajemnych sił, by posługiwać się nimi i osiągać nadnaturalną władzę nad bliźnim - nawet w celu zapewnienia mu zdrowia - są w poważnej sprzeczności z cnotą religijności. Praktyki te należy potępić tym bardziej wtedy, gdy towarzyszy im intencja zaszkodzenia drugiemu człowiekowi lub uciekanie się do interwencji demonów. Jest również naganne noszenie amuletów. Spirytyzm często pociąga za sobą praktyki wróżbiarskie lub magiczne. Dlatego Kościół upomina wiernych, by wystrzegali się ich. Uciekanie się do tak zwanych tradycyjnych praktyk medycznych nie usprawiedliwia ani wzywania złych mocy, ani wykorzystywania łatwowierności drugiego człowieka."
        },
        {
          "type": "label",
          "content": "Bezbożność"
        },
        {
          "type": "paragraph",
          "number": 2118,
          "content": "Pierwsze przykazanie Boże potępia grzechy bezbożności, do których należą przede wszystkim: kuszenie Boga w słowach i czynach, świętokradztwo i symonia."
        },
        {
          "type": "paragraph",
          "number": 2119,
          "content": "Kuszenie Boga polega na wystawianiu na próbę - w słowach lub w uczynkach - Jego dobroci i wszechmocy. Właśnie w ten sposób Szatan chciał, by Jezus rzucił się ze Świątyni i aby przez to zmusił Boga do działania. Jezus przeciwstawia Mu słowa Boga: \"Nie będziesz wystawiał na próbę Pana, Boga swego\" (Pwt 6,16). Takie wystawianie Boga na próbę rani szacunek i zaufanie jakie należą się naszemu Stwórcy i Panu. Zawsze zawiera zwątpienie dotyczące Jego miłości, opatrzności i mocy."
        },
        {
          "type": "paragraph",
          "number": 2120,
          "content": "Świętokradztwo polega na profanowaniu lub niegodnym traktowaniu sakramentów i innych czynności liturgicznych, jak również osób, rzeczy i miejsc poświęconych Bogu. Świętokradztwo jest grzechem ciężkim, zwłaszcza jeżeli jest popełnione przeciw Eucharystii, ponieważ w tym sakramencie jest obecne w sposób substancjalny Ciało samego Chrystusa."
        },
        {
          "type": "paragraph",
          "number": 2121,
          "content": "Symonia jest określana jako nabywanie lub sprzedawanie rzeczywistości duchowych. Czarnoksiężnikowi Szymonowi, chcącemu nabyć władzę duchową, której działanie widział w Apostołach, Piotr odpowiada: \"Niech pieniądze twoje przepadną razem z tobą... gdyż sądziłeś, że dar Boży można nabyć za pieniądze\" (Dz 8, 20). Postąpił więc zgodnie ze słowami Jezusa: \"Darmo otrzymaliście, darmo dawajcie!\" (Mt 10, 8). Nie można przywłaszczać sobie dóbr duchowych i traktować ich jak właściciel lub pan, ponieważ mają one swoje źródło w Bogu. Można otrzymać je darmowo jedynie od Boga."
        },
        {
          "type": "paragraph",
          "number": 2122,
          "content": "\"Oprócz ofiar określonych przez kompetentną władzę kościelną, szafarz nie może domagać się niczego za udzielanie sakramentów, a potrzebujący nie powinni być pozbawieni pomocy sakramentów z racji ubóstwa\". Kompetentna władza określa te ofiary zgodnie z zasadą, że lud chrześcijański powinien zadbać o utrzymanie szafarzy Kościoła. \"Wart jest bowiem robotnik swej strawy\" (Mt 10, 10)."
        },
        {
          "type": "label",
          "content": "Ateizm"
        },
        {
          "type": "paragraph",
          "number": 2123,
          "content": "\"Wielu współczesnych nam ludzi nie dostrzega... wewnętrznej i żywotnej łączności z Bogiem albo ją wyraźnie odrzuca, tak że ateizm należy zaliczyć do najpoważniejszych spraw doby obecnej\"."
        },
        {
          "type": "paragraph",
          "number": 2124,
          "content": "Pojęcie \"ateizm\" obejmuje bardzo zróżnicowane zjawiska. Często spotykaną postacią ateizmu jest materializm praktyczny, który ogranicza potrzeby i ambicje człowieka do przestrzeni i czasu. Humanizm ateistyczny błędnie uważa, że człowiek jest \"sam sobie celem, sam jedynym sprawcą i demiurgiem swojej własnej historii\". Inna postać współczesnego ateizmu oczekuje wyzwolenia człowieka na drodze wyzwolenia gospodarczego i społecznego, któremu - jak twierdzi - \"religia z natury swej stoi na przeszkodzie, gdyż budząc nadzieję człowieka na przyszłe, złudne życie, odstręcza go od budowy państwa ziemskiego\"."
        },
        {
          "type": "paragraph",
          "number": 2125,
          "content": "Ateizm, odrzucając lub negując istnienie Boga, jest grzechem przeciw cnocie religijności. Odpowiedzialność za to przewinienie może znacznie zmniejszyć intencja i okoliczności. W powstawaniu i rozpowszechnianiu się ateizmu \"niemały udział mogą mieć wierzący, o ile skutkiem zaniedbań w wychowaniu religijnym albo fałszywego przedstawiania nauki wiary, albo też braków w ich własnym życiu religijnym, moralnym i społecznym, powiedzieć o nich trzeba, że raczej przesłaniają, aniżeli pokazują prawdziwe oblicze Boga i religii\"."
        },
        {
          "type": "paragraph",
          "number": 2126,
          "content": "Często ateizm opiera się na błędnej koncepcji autonomii ludzkiej, która posuwa się aż do odrzucania jakiejkolwiek zależności od Boga. W rzeczywistości \"uznanie Boga bynajmniej nie sprzeciwia się godności człowieka, skoro godność ta na samym Bogu się zasadza i w Nim się doskonali\". Kościół wie, \"że to, co on wieści, idzie po linii najtajniejszych pragnień serca ludzkiego\"."
        },
        {
          "type": "label",
          "content": "Agnostycyzm"
        },
        {
          "type": "paragraph",
          "number": 2127,
          "content": "Agnostycyzm przybiera wiele postaci. W niektórych przypadkach agnostyk nie neguje Boga; postuluje natomiast istnienie bytu transcendentnego, który nie może objawić się i o którym nikt nie potrafi nic powiedzieć. W innych przypadkach agnostyk nie wypowiada się na temat istnienia Boga, twierdząc, iż jest ono niemożliwe do udowodnienia, a nawet potwierdzenia czy zanegowania."
        },
        {
          "type": "paragraph",
          "number": 2128,
          "content": "Agnostycyzm może niekiedy łączyć się z jakimś poszukiwaniem Boga, lecz może również być obojętnością, ucieczką przed ostatecznymi pytaniami egzystencjalnymi oraz lenistwem sumienia moralnego. Agnostycyzm najczęściej jest równoznaczny z ateizmem praktycznym."
        },
        {
          "type": "label",
          "content": "IV. \"Nie będziesz czynił żadnej rzeźby...\""
        },
        {
          "type": "paragraph",
          "number": 2129,
          "content": "Nakaz Boży zabraniał człowiekowi wykonywania jakichkolwiek wizerunków Boga. Księga Powtórzonego Prawa wyjaśnia: \"Skoroście nie widzieli żadnej postaci w dniu, w którym mówił do was Pan spośród ognia na Horebie - abyście nie postąpili niegodziwie i nie uczynili sobie rzeźby przedstawiającej...\" (Pwt 4,15-16). Izraelowi objawił się absolutnie transcendentny Bóg. \"On jest wszystkim!\", lecz jednocześnie \"jest On... większy niż wszystkie Jego dzieła\" (Syr 43, 27-28). \"Stworzył je bowiem Twórca piękności\" (Mdr 13, 3)."
        },
        {
          "type": "paragraph",
          "number": 2130,
          "content": "Jednak już w Starym Testamencie Bóg polecił lub pozwolił wykonywać znaki, które w sposób symboliczny miały prowadzić do zbawienia przez Słowo Wcielone, jak wąż miedziany, arka Przymierza i cherubiny."
        },
        {
          "type": "paragraph",
          "number": 2131,
          "content": "Opierając się na misterium Słowa Wcielonego, siódmy sobór powszechny w Nicei (787 r.) uzasadnił - w kontrowersji z obrazoburcami - kult obrazów przedstawiających Chrystusa, jak również Matkę Bożą, aniołów i świętych. Syn Boży, przyjmując ciało, zapoczątkował nową \"ekonomię\" obrazów."
        },
        {
          "type": "paragraph",
          "number": 2132,
          "content": "Chrześcijański kult obrazów nie jest sprzeczny z pierwszym przykazaniem, które odrzuca bałwochwalstwo. Istotnie \"cześć oddawana obrazowi odwołuje się do pierwotnego wzoru\" i \"kto czci obraz, ten czci osobę, którą obraz przedstawia\". Cześć oddawana świętym obrazom jest \"pełną szacunku czcią\", nie zaś uwielbieniem należnym jedynie samemu Bogu."
        },
        {
          "type": "comment",
          "content": "Obrazom nie oddaje się czci religijnej ze względu na nie same jako na rzeczy, ale dlatego, że prowadzą nas ku Bogu, który stał się człowiekiem. A zatem cześć obrazów jako obrazów nie zatrzymuje się na nich, ale zmierza ku temu, kogo przedstawiają."
        },
        {
          "type": "label",
          "content": ""
        },
        {
          "type": "label",
          "content": "W skrócie"
        },
        {
          "type": "paragraph",
          "number": 2133,
          "content": "\"Będziesz miłował Pana, Boga twojego, z całego swego serca, z całej duszy swojej, ze wszystkich swych sił\" (Pwt 6, 5)."
        },
        {
          "type": "paragraph",
          "number": 2134,
          "content": "Pierwsze przykazanie wzywa człowieka do wiary w Boga, do pokładania w Nim nadziei i do miłowania Go nade wszystko."
        },
        {
          "type": "paragraph",
          "number": 2135,
          "content": "\"Panu, Bogu swemu, będziesz oddawał pokłon\" (Mt 4, 10). Adoracja Boga, zanoszenie do Niego modlitw, oddawanie należnej Mu czci, wypełnianie przyrzeczeń i złożonych Mu ślubów są aktami cnoty religijności, które wchodzą w zakres posłuszeństwa pierwszemu przykazaniu."
        },
        {
          "type": "paragraph",
          "number": 2136,
          "content": "Obowiązek oddawania Bogu autentycznej czci odnosi się do człowieka w wymiarze indywidualnym i społecznym."
        },
        {
          "type": "paragraph",
          "number": 2137,
          "content": "Człowiek powinien \"mieć możność swobodnego wyznawania religii prywatnie i publicznie\"."
        },
        {
          "type": "paragraph",
          "number": 2138,
          "content": "Zabobon jest wypaczeniem kultu, który oddajemy prawdziwemu Bogu. Przejawia się on w bałwochwalstwie, jak również w różnych formach wróżbiarstwa i magii."
        },
        {
          "type": "paragraph",
          "number": 2139,
          "content": "Wystawianie Boga na próbę w słowach lub czynach, świętokradztwo i symonia są grzechami bezbożności zakazanymi przez pierwsze przykazanie."
        },
        {
          "type": "paragraph",
          "number": 2140,
          "content": "Ateizm, odrzucając lub negując istnienie Boga, jest grzechem przeciw pierwszemu przykazaniu."
        },
        {
          "type": "paragraph",
          "number": 2141,
          "content": "Podstawą kultu świętych obrazów jest misterium Wcielenia Słowa Bożego Kult ten nie sprzeciwia się pierwszemu przykazaniu."
        },
        {
          "type": "article",
          "content": "Artykuł drugi\n\nDRUGIE PRZYKAZANIE"
        },
        {
          "type": "comment",
          "content": "Nie będziesz wzywał imienia Pana, Boga twego, do czczych rzeczy (Wj 20, 7; Pwt 5, 11). Powiedziano przodkom: Nie będziesz fałszywie przysięgał... A Ja wam powiadam: Wcale nie przysięgajcie (Mt 5, 33-34)."
        },
        {
          "type": "label",
          "content": "I. Imię Pańskie jest święte"
        },
        {
          "type": "paragraph",
          "number": 2142,
          "content": "Drugie przykazanie nakazuje szanować imię Pańskie. Podobnie jak pierwsze, uwypukla cnotę religijności i określa bardziej szczegółowo nasze posługiwanie się słowem w sprawach świętych."
        },
        {
          "type": "paragraph",
          "number": 2143,
          "content": "Wśród wszystkich słów Objawienia jest jedno szczególne, które jest objawieniem Jego imienia. Bóg powierza swoje imię tym, którzy w Niego wierzą; objawia się im w swoim osobowym misterium. Dar imienia jest znakiem zaufania i zażyłości. \"Imię Pańskie jest święte\". Dlatego więc człowiek nie może go nadużywać. Powinien pamiętać o imieniu Bożym w ciszy miłującej adoracji. Powinien używać go tylko po to, by je błogosławić, wychwalać i uwielbiać."
        },
        {
          "type": "paragraph",
          "number": 2144,
          "content": "Szacunek dla imienia Bożego wyraża to, co należy się misterium samego Boga i całej rzeczywistości sakralnej, którą ono przywołuje. Wrażliwość na to, co święte, uwypukla cnotę religijności."
        },
        {
          "type": "comment",
          "content": "Czy odczucia bojaźni i tego, co święte, są uczuciami chrześcijańskimi czy też nie? Nikt w sposób rozsądny nie może o tym wątpić. Są to odczucia, które moglibyśmy mieć i to w wielkim stopniu, jeśli posiadalibyśmy widzenie Boga najwyższego. Możemy je mieć, jeśli \"uświadomimy\" sobie Jego obecność. O ile wierzymy, że On jest obecny, powinniśmy je posiadać. Jeśli ich nie posiadamy, to dlatego że nie uświadamiamy sobie, nie wierzymy, że On jest obecny."
        },
        {
          "type": "paragraph",
          "content": "Wierzący powinien świadczyć o imieniu Pańskim, odważnie wyznając swoją wiarę. Przepowiadanie i katecheza powinny być przeniknięte adoracją, i szacunkiem dla imienia Pana naszego, Jezusa Chrystusa.",
          "number": 2145
        },
        {
          "type": "paragraph",
          "number": 2146,
          "content": "Drugie przykazanie zabrania nadużywania imienia Bożego, to znaczy wszelkiego nieodpowiedniego używania imienia Boga, Jezusa Chrystusa, Najświętszej Maryi Panny i wszystkich świętych."
        },
        {
          "type": "paragraph",
          "number": 2147,
          "content": "Przyrzeczenia dawane innym w imię Boże angażują cześć, wierność, prawdomówność i autorytet Boga. Powinny one być dotrzymywane w duchu sprawiedliwości. Niewierność przyrzeczeniom jest nadużyciem imienia Bożego i w pewnym sensie czynieniem Boga kłamcą."
        },
        {
          "type": "paragraph",
          "number": 2148,
          "content": "Bluźnierstwo sprzeciwia się bezpośrednio drugiemu przykazaniu. Polega ono na wypowiadaniu przeciw Bogu - wewnętrznie lub zewnętrznie - słów nienawiści, wyrzutów, wyzwań, na mówieniu źle o Bogu, na braku szacunku względem Niego w słowach, na nadużywaniu imienia Bożego. Św. Jakub piętnuje tych, którzy \"bluźnią zaszczytnemu Imieniu (Jezusa), które wypowiedziano nad (nimi)\" (Jk 2, 7). Zakaz bluźnierstwa rozciąga się także na słowa przeciw Kościołowi Chrystusa, świętym lub rzeczom świętym. Bluźniercze jest również nadużywanie imienia Bożego w celu zatajenia zbrodniczych praktyk, zniewalania narodów, torturowania lub wydawania na śmierć. Nadużywanie imienia Bożego w celu popełnienia zbrodni powoduje odrzucanie religii.\nBluźnierstwo sprzeciwia się szacunkowi należnemu Bogu i Jego świętemu imieniu. Ze swej natury jest grzechem ciężkim."
        },
        {
          "type": "paragraph",
          "number": 2149,
          "content": "Przekleństwa posługujące się imieniem Boga bez intencji bluźnierstwa są brakiem szacunku wobec Pana. Drugie przykazanie zabrania także magicznego używania imienia Bożego."
        },
        {
          "type": "comment",
          "content": "Tam jest wielkie imię Jego, gdzie nazywają Go zgodnie z wielkością Jego majestatu... Tam jest święte imię Boże... gdzie wzywają Go ze czcią i bojaźnią, by Go nie obrazić."
        },
        {
          "type": "label",
          "content": "II. Imię Pańskie wzywane nadaremnie"
        },
        {
          "type": "paragraph",
          "number": 2150,
          "content": "Drugie przykazanie zakazuje krzywoprzysięstwa. Przysięgać lub uroczyście przyrzekać oznacza wzywać Boga na świadka tego, co się twierdzi. Oznacza odwoływanie się do prawdomówności Bożej jako do rękojmi swojej własnej prawdomówności. Przysięga angażuje imię Pańskie. \"Będziesz się bał Pana, Boga swego, będziesz Mu służył i na Jego imię będziesz przysięgał\" (Pwt 6, 13)."
        },
        {
          "type": "paragraph",
          "number": 2151,
          "content": "Potępienie krzywoprzysięstwa jest obowiązkiem wobec Boga. Bóg - jako Stwórca i Pan - jest normą wszelkiej prawdy. Słowo ludzkie jest albo w zgodzie, albo w sprzeczności z Bogiem, który jest samą Prawdą. Przysięga, jeżeli jest wiarygodna i prawomocna, ukazuje odniesienie słowa ludzkiego do prawdy Bożej. Krzywoprzysięstwo wzywa Boga, by był świadkiem kłamstwa."
        },
        {
          "type": "paragraph",
          "number": 2152,
          "content": "Wiarołomcą jest ten, kto pod przysięgą składa obietnicę, której nie ma zamiaru dotrzymać, lub ten, kto złożywszy pod przysięgą obietnicę, nie dotrzymuje słowa. Wiarołomstwo jest poważnym brakiem szacunku względem Pana wszelkiego słowa. Zobowiązanie się pod przysięgą do dokonania złego czynu sprzeciwia się świętości imienia Bożego."
        },
        {
          "type": "paragraph",
          "number": 2153,
          "content": "Jezus przypomniał drugie przykazanie w Kazaniu na Górze: \"Słyszeliście... że powiedziano przodkom: Nie będziesz fałszywie przysięgał, lecz dotrzymasz Panu swej przysięgi. A Ja wam powiadam: Wcale nie przysięgajcie... Niech wasza mowa będzie: Tak, tak; nie, nie. A co nadto jest, od Złego pochodzi\" (Mt 5, 33-34. 37). Jezus uczy, że każda przysięga zawiera odniesienie do Boga i że obecność Boga oraz Jego prawdy powinna być czczona w każdym słowie. Powściągliwość w powoływaniu się na Boga w mowie jest znakiem wielkiego szacunku dla Jego obecności, zaświadczanej lub podważanej w każdym naszym stwierdzeniu."
        },
        {
          "type": "paragraph",
          "number": 2154,
          "content": "Powołując się na św. Pawła, tradycja Kościoła przejęła rozumienie słów Jezusa jako nie sprzeciwiających się przysiędze, jeśli składa się ją z ważnego i słusznego powodu (np. w sądzie). \"Przysięga, to jest wezwanie imienia Bożego na świadka prawdy, może być składana tylko zgodnie z prawdą, rozwagą i sprawiedliwością\"."
        },
        {
          "type": "paragraph",
          "number": 2155,
          "content": "Świętość imienia Bożego wymaga, by nie używać go do błahych spraw i nie składać przysięgi w sytuacjach, w których mogłoby to być interpretowane jako aprobowanie władzy, która by się tego niesłusznie domagała. Można odmówić złożenia przysięgi, jeżeli domaga się jej nielegalna władza świecka. Należy odmówić, gdy żąda się jej w celach przeciwnych godności osób lub komunii Kościoła."
        },
        {
          "type": "label",
          "content": "III. Imię chrześcijańskie"
        },
        {
          "type": "paragraph",
          "number": 2156,
          "content": "Sakrament chrztu udzielany jest \"w imię Ojca i Syna, i Ducha Świętego\" (Mt 28, 19). Podczas chrztu imię Pańskie uświęca człowieka i chrześcijanin otrzymuje swoje imię w Kościele. Może to być imię świętego, to znaczy ucznia Chrystusa, którego życie było przykładną wiernością swemu Panu. Święty patron jest wzorem miłości i zapewnia wstawiennictwo u Boga. \"Imię chrzcielne\" może także wyrażać tajemnicę lub cnotę chrześcijańską. \"Rodzice, chrzestni i proboszcz powinni troszczyć się, by nie nadawać imienia obcego duchowi chrześcijańskiemu\"."
        },
        {
          "type": "paragraph",
          "number": 2157,
          "content": "Chrześcijanin rozpoczyna swój dzień, swoje modlitwy i działania znakiem krzyża: \"W imię Ojca i Syna, i Ducha Świętego. Amen\". Ochrzczony poświęca cały swój dzień chwale Bożej i prosi Zbawiciela o łaskę, która pozwala mu działać w Duchu Świętym jako dziecku Ojca. Znak krzyża umacnia nas w chwilach pokus i trudności."
        },
        {
          "type": "paragraph",
          "number": 2158,
          "content": "Bóg wzywa każdego po imieniu. Imię każdego człowieka jest święte. Imię jest ikoną osoby. Domaga się szacunku ze względu na godność tego, kto je nosi."
        },
        {
          "type": "paragraph",
          "number": 2159,
          "content": "Otrzymane imię pozostaje na zawsze. W Królestwie niebieskim zajaśnieje w pełnym blasku tajemniczy i niepowtarzalny charakter każdej osoby naznaczonej Bożym imieniem. \"Zwycięzcy dam... biały kamyk, a na kamyku wypisane imię nowe, którego nikt nie zna oprócz tego, kto [je] otrzymuje\" (Ap 2, 17). \"A oto Baranek stojący na górze Syjon, a z Nim sto czterdzieści cztery tysiące, mające imię Jego i imię Jego Ojca wypisane na czołach\" (Ap 14, 1)."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 2160,
          "content": "\"O Panie, nasz Boże, jak przedziwne Twe imię po wszystkiej ziemi!\" (Ps 8, 2)."
        },
        {
          "type": "paragraph",
          "number": 2161,
          "content": "Drugie przykazanie nakazuje szanować imię Pańskie. Imię Pańskie jest święte."
        },
        {
          "type": "paragraph",
          "number": 2162,
          "content": "Drugie przykazanie zabrania wszelkiego nieodpowiedniego używania imienia Boga. Bluźnierstwo polega na używaniu w sposób obraźliwy imienia Boga, Jezusa Chrystusa, Najświętszej Maryi Panny i świętych."
        },
        {
          "type": "paragraph",
          "number": 2163,
          "content": "Krzywoprzysięstwo wzywa Boga, by był świadkiem kłamstwa. Wiarołomstwo jest poważnym uchybieniem względem Pana, zawsze wiernego swoim obietnicom."
        },
        {
          "type": "paragraph",
          "number": 2164,
          "content": "\"Nie przysięgaj ani na Stwórcę, ani na stworzenie, chyba tylko w wypadku prawdy, konieczności i z uszanowaniem\"."
        },
        {
          "type": "paragraph",
          "number": 2165,
          "content": "Podczas chrztu chrześcijanin otrzymuje swoje imię w Kościele. Rodzice, chrzestni i proboszcz powinni troszczyć się, by zostało mu nadane imię chrześcijańskie. Święty patron jest wzorem miłości i zapewnia wstawiennictwo u Boga."
        },
        {
          "type": "paragraph",
          "number": 2166,
          "content": "Chrześcijanin rozpoczyna swoje modlitwy i działania znakiem krzyża: \"W imię Ojca i Syna, i Ducha Świętego. Amen\"."
        },
        {
          "type": "paragraph",
          "number": 2167,
          "content": "Bóg powołuje każdego po imieniu."
        },
        {
          "type": "article",
          "content": "Artykuł trzeci\n\nTRZECIE PRZYKAZANIE"
        },
        {
          "type": "comment",
          "content": "Pamiętaj o dniu szabatu, aby go uświęcić. Sześć dni będziesz pracować i wykonywać wszystkie twe zajęcia. Dzień zaś siódmy jest szabatem ku czci Pana, Boga twego. Nie możesz przeto w dniu tym wykonywać żadnej pracy (Wj 20, 8-10)."
        },
        {
          "type": "comment",
          "content": "To szabat został ustanowiony dla człowieka, a nie człowiek dla szabatu. Zatem Syn Człowieczy jest panem szabatu (Mk 2, 27-28)."
        },
        {
          "type": "label",
          "content": "I. Dzień szabatu"
        },
        {
          "type": "paragraph",
          "number": 2168,
          "content": "Trzecie przykazanie Dekalogu przypomina o świętości szabatu: \"Dzień siódmy będzie szabatem odpoczynku, poświęconym Panu\" (Wj 31,15)."
        },
        {
          "type": "paragraph",
          "number": 2169,
          "content": "Pismo święte wspomina przy tym o dziele stworzenia: \"W sześciu dniach bowiem uczynił Pan niebo, ziemię, morze oraz wszystko, co jest w nich, w siódmym zaś dniu odpoczął. Dlatego pobłogosławił Pan dzień szabatu i uznał go za święty\" (Wj 20, 11)."
        },
        {
          "type": "paragraph",
          "number": 2170,
          "content": "Pismo święte objawia ponadto w dniu Pańskim pamiątkę wyzwolenia Izraela z niewoli egipskiej: \"Pamiętaj, że byłeś niewolnikiem w ziemi egipskiej i wyprowadził cię stamtąd Pan, Bóg twój, ręką mocną i wyciągniętym ramieniem: przeto ci nakazał Pan, Bóg twój, strzec dnia szabatu\" (Pwt 5,15)."
        },
        {
          "type": "paragraph",
          "number": 2171,
          "content": "Bóg powierzył Izraelowi szabat, by go przestrzegał na znak nierozerwalnego przymierza. Szabat należy do Pana, jest poświęcony uwielbieniu Boga, Jego dzieł stworzenia i Jego zbawczych czynów na rzecz Izraela."
        },
        {
          "type": "paragraph",
          "number": 2172,
          "content": "Działanie Boga jest wzorem działania ludzkiego. Jeśli Bóg \"odpoczął i wytchnął\" w siódmym dniu (Wj 31,17), człowiek również powinien \"zaprzestać pracy\" i pozwolić innym - zwłaszcza ubogim - \"odetchnąć\" (Wj 23,12). Szabat nakazuje przerwać codzienne prace i pozwala odpocząć. Jest dniem sprzeciwienia się niewolnictwu pracy i ubóstwieniu pieniądza."
        },
        {
          "type": "paragraph",
          "number": 2173,
          "content": "Ewangelia przytacza wiele sytuacji, gdy oskarżano Jezusa o naruszenie prawa szabatu. Jednak Jezus nigdy nie narusza świętości tego dnia. Wyjaśnia autorytatywnie jego autentyczne znaczenie: \"To szabat został ustanowiony dla człowieka, a nie człowiek dla szabatu\" (Mk 2, 27). Powodowany współczuciem Chrystus uznaje za dozwolone \"w szabat uczynić coś dobrego (aniżeli) coś złego... życie ocalić (aniżeli) zabić\". Szabat jest dniem Pana... miłosierdzia i czci Boga. \"Syn Człowieczy jest panem szabatu\" (Mk 2, 28)."
        },
        {
          "type": "label",
          "content": "II. Dzień Pański"
        },
        {
          "type": "comment",
          "content": "Oto dzień, który Pan uczynił: radujmy się zeń i weselmy! (Ps 118, 24)."
        },
        {
          "type": "label",
          "content": "Dzień Zmartwychwstania: nowe stworzenie"
        },
        {
          "type": "paragraph",
          "number": 2174,
          "content": "Jezus zmartwychwstał \"pierwszego dnia tygodnia\" (Mt 28,1; Mk 16, 2; Łk 24,1; J 20, I). Jako \"dzień pierwszy\" dzień Zmartwychwstania Chrystusa przypomina o pierwszym stworzeniu. Jako \"dzień ósmy\", który następuje po szabacie, oznacza nowe stworzenie zapoczątkowane wraz ze Zmartwychwstaniem Chrystusa. Stał się on dla chrześcijan pierwszym ze wszystkich dni, pierwszym ze wszystkich świąt, dniem Pańskim (hé Kyriaké heméra, dies dominica), niedzielą:"
        },
        {
          "type": "comment",
          "content": "Nasze zgromadzenia dlatego odbywają się w dniu słońca, ponieważ jest to pierwszy dzień, w którym Bóg z ciemności wyprowadził materię i stworzył świat, a Jezus Chrystus, nasz Zbawiciel, w tym dniu zmartwychwstał."
        },
        {
          "type": "label",
          "content": "Niedziela - wypełnienie szabatu"
        },
        {
          "type": "paragraph",
          "number": 2175,
          "content": "Niedziela wyraźnie różni się od szabatu, po którym następuje chronologicznie co tydzień; dla chrześcijan zastępuje szabat z jego przepisem obrzędowym. Przez Paschę Chrystusa niedziela wypełnia duchową prawdę szabatu żydowskiego i zapowiada wieczny odpoczynek człowieka w Bogu. Kult oparty na prawie przygotowywał misterium Chrystusa, a to, co było w nim praktykowane, było w pewnym sensie figurą odnoszącą się do Chrystusa :"
        },
        {
          "type": "comment",
          "content": "Ci, którzy trwali w dawnym porządku, przeszli do nowej nadziei i nie zachowują już szabatu, ale święcą dzień Pański, dzień, w którym nasze życie zostało pobłogosławione przez Chrystusa i przez Jego śmierć."
        },
        {
          "type": "paragraph",
          "number": 2176,
          "content": "Świętowanie niedzieli jest wypełnieniem przepisu moralnego w sposób naturalny wpisanego w serce człowieka, aby \"w sposób zewnętrzny oddawać cześć Bogu dla upamiętnienia tego wielkiego, najpowszechniejszego dobrodziejstwa, jakim jest dzieło stworzenia świata\". Kult niedzielny wypełnia przepis moralny Starego Przymierza, przejmując jego rytm i ducha przez oddawanie co tydzień czci Stwórcy i Odkupicielowi Jego ludu."
        },
        {
          "type": "label",
          "content": "Niedzielna celebracja Eucharystii"
        },
        {
          "type": "paragraph",
          "content": "Niedzielna celebracja dnia Pańskiego i Eucharystii stanowi centrum życia Kościoła. \"Niedziela, w czasie której jest celebrowane Misterium Paschalne, na podstawie tradycji apostolskiej powinna być obchodzona w całym Kościele jako najdawniejszy dzień świąteczny nakazany\".",
          "number": 2177
        },
        {
          "type": "comment",
          "content": "\"Ponadto należy obchodzić dni Narodzenia Pana naszego Jezusa Chrystusa, Objawienia Pańskiego, Wniebowstąpienia oraz Najświętszego Ciała i Krwi Chrystusa, Świętej Bożej Rodzicielki Maryi, Jej Niepokalanego Poczęcia i Wniebowzięcia, Świętego Józefa, Świętych Apostołów Piotra i Pawła oraz Wszystkich Świętych\"."
        },
        {
          "type": "paragraph",
          "number": 2178,
          "content": "Praktyka zgromadzenia chrześcijańskiego wywodzi się od czasów apostolskich. List do Hebrajczyków przypomina: \"Nie opuszczajmy naszych wspólnych zebrań, jak się to stało zwyczajem niektórych, ale zachęcajmy się nawzajem\" (Hbr 10, 25)."
        },
        {
          "type": "comment",
          "content": "Tradycja zachowuje wspomnienie wciąż aktualnego pouczenia: \"Przyjść wcześnie do Kościoła, aby zbliżyć się do Pana i wyznać swoje grzechy, wzbudzić żal w modlitwie... Uczestniczyć w świętej i Boskiej liturgii, zakończyć modlitwę, nigdy nie wychodzić przed rozesłaniem... Często mówiliśmy: ten dzień jest wam dany na modlitwę i odpoczynek. Jest dniem, który Pan uczynił. Radujmy się w nim i weselmy\"."
        },
        {
          "type": "paragraph",
          "number": 2179,
          "content": "\"Parafia jest określoną wspólnotą wiernych, utworzoną na sposób stały w Kościele partykularnym, nad którą troskę pasterską, pod władzą biskupa diecezjalnego, powierza się proboszczowi jako jej własnemu pasterzowi\". Jest ona miejscem, gdzie wszyscy wierni mogą się zgromadzić na niedzielną celebrację Eucharystii. Parafia wprowadza lud chrześcijański do uczestniczenia w życiu liturgicznym i gromadzi go podczas tej celebracji; głosi zbawczą naukę Chrystusa; praktykuje miłość Pana w dobrych i braterskich uczynkach:"
        },
        {
          "type": "comment",
          "content": "Nie możesz modlić się w domu tak jak w kościele, gdzie jest wielka rzesza i gdzie wołanie do Boga unosi się z jednego serca. Jest w tym jeszcze coś więcej: zjednoczenie umysłów, zgodność dusz, więź miłości, modlitwy kapłanów."
        },
        {
          "type": "label",
          "content": "Obowiązek świętowania niedzieli"
        },
        {
          "type": "paragraph",
          "number": 2180,
          "content": "Przykazanie kościelne określa i precyzuje prawo Pańskie: \"W niedzielę oraz w inne dni świąteczne nakazane wierni są zobowiązani uczestniczyć we Mszy świętej\". \"Nakazowi uczestniczenia we Mszy świętej czyni zadość ten, kto bierze w niej udział, gdziekolwiek jest odprawiana w obrządku katolickim, bądź w sam dzień świąteczny, bądź też wieczorem dnia poprzedzającego\"."
        },
        {
          "type": "paragraph",
          "number": 2181,
          "content": "Eucharystia niedzielna uzasadnia i potwierdza całe działanie chrześcijańskie. Dlatego wierni są zobowiązani do uczestniczenia w Eucharystii w dni nakazane, chyba że są usprawiedliwieni dla ważnego powodu (np. choroba, pielęgnacja niemowląt) lub też otrzymali dyspensę od ich własnego pasterza. Ci, którzy dobrowolnie zaniedbują ten obowiązek, popełniają grzech ciężki."
        },
        {
          "type": "paragraph",
          "number": 2182,
          "content": "Uczestnictwo w niedzielę we wspólnej celebracji Eucharystii jest świadectwem przynależności do Chrystusa i Jego Kościoła oraz wierności Chrystusowi i Kościołowi. Wierni potwierdzają w ten sposób swoją komunię w wierze i miłości. Wspólnie świadczą o świętości Boga i nadziei zbawienia. Umacniają się nawzajem pod przewodnictwem Ducha Świętego."
        },
        {
          "type": "paragraph",
          "number": 2183,
          "content": "\"Jeśli z braku świętego szafarza albo z innej poważnej przyczyny nie można uczestniczyć w Eucharystii, bardzo zaleca się, ażeby wierni brali udział w liturgii słowa, gdy jest ona odprawiana w kościele parafialnym lub innym świętym miejscu, według przepisów wydanych przez biskupa diecezjalnego, albo poświęcali odpowiedni czas na modlitwę indywidualną w rodzinie lub w grupach rodzin\"."
        },
        {
          "type": "label",
          "content": "Dzień łaski i powstrzymania się od pracy"
        },
        {
          "type": "paragraph",
          "number": 2184,
          "content": "Jak Bóg \"odpoczął dnia siódmego po całym swym trudzie, jaki podjął\" (Rdz 2, 2), tak również życie ludzkie składa się z pracy i odpoczynku. Ustanowienie dnia Pańskiego przyczynia się do tego, by wszyscy korzystali z wystarczającego odpoczynku i czasu wolnego, który mogliby poświęcić życiu rodzinnemu, kulturalnemu, społecznemu i religijnemu."
        },
        {
          "type": "paragraph",
          "number": 2185,
          "content": "W niedzielę oraz w inne dni świąteczne nakazane wierni powinni powstrzymać się od wykonywania prac lub zajęć, które przeszkadzają oddawaniu czci należnej Bogu, przeżywaniu radości właściwej dniowi Pańskiemu, pełnieniu uczynków miłosierdzia i koniecznemu odpoczynkowi duchowemu i fizycznemu. Obowiązki rodzinne lub ważne zadania społeczne stanowią słuszne usprawiedliwienie niewypełnienia nakazu odpoczynku niedzielnego. Wierni powinni jednak czuwać, by uzasadnione powody nie doprowadziły do nawyków niekorzystnych dla czci Boga, życia rodzinnego oraz zdrowia."
        },
        {
          "type": "comment",
          "content": "Umiłowanie prawdy szuka czasu wolnego, a potrzeba miłości podejmuje uzasadnioną pracę."
        },
        {
          "type": "paragraph",
          "number": 2186,
          "content": "Chrześcijanie dysponujący wolnym czasem powinni pamiętać o swoich braciach, którzy mają te same potrzeby i te same prawa, a którzy nie mogą odpoczywać z powodu ubóstwa i nędzy. W pobożności chrześcijańskiej niedziela jest tradycyjnie poświęcona na dobre uczynki i pokorne posługi względem ludzi chorych, kalekich i starszych. Chrześcijanie powinni także świętować niedzielę, oddając swojej rodzinie i bliskim czas i staranie, o które trudno w pozostałe dni tygodnia. Niedziela jest czasem refleksji, ciszy, lektury i medytacji, które sprzyjają wzrostowi życia wewnętrznego i chrześcijańskiego."
        },
        {
          "type": "paragraph",
          "number": 2187,
          "content": "Świętowanie niedziel i dni świątecznych wymaga wspólnego wysiłku. Każdy chrześcijanin powinien unikać narzucania - bez potrzeby - drugiemu tego, co przeszkodziłoby mu w zachowywaniu dnia Pańskiego. Gdy zwyczaje (sport, rozrywki itd.) i obowiązki społeczne (służby publiczne itp.) wymagają od niektórych pracy w niedzielę, powinni czuć się odpowiedzialni za zapewnienie sobie wystarczającego czasu wolnego. Wierni powinni czuwać z umiarkowaniem i miłością nad tym, by unikać nadużyć i przemocy, jakie rodzą niekiedy rozrywki masowe. Pomimo przymusu ekonomicznego władze publiczne powinny czuwać nad zapewnieniem obywatelom czasu przeznaczonego na odpoczynek i oddawanie czci Bogu. Pracodawcy mają analogiczny obowiązek względem swoich pracowników."
        },
        {
          "type": "paragraph",
          "number": 2188,
          "content": "W poszanowaniu wolności religijnej i dobra wspólnego wszystkich chrześcijanie powinni domagać się uznania niedziel i świąt kościelnych za ustawowe dni świąteczne. Powinni wszystkim dawać widoczny przykład modlitwy, szacunku i radości oraz bronić swoich tradycji jako cennego wkładu w życie duchowe społeczności ludzkiej. Jeśli ustawodawstwo kraju czy też inne powody zobowiązują do pracy w niedzielę, to niech ten dzień będzie jednak przeżywany jako dzień naszego wyzwolenia, które pozwala nam uczestniczyć w owym \"uroczystym zebraniu\", w Kościele \"pierworodnych, którzy są zapisani w niebiosach\" (Hbr 12, 22-23)."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 2189,
          "content": "\"Będziesz zważał na szabat, aby go święcić\" (Pwt 5,12). \"Dzień siódmy będzie szabatem odpoczynku, poświęconym Panu\" ( Wj 31, 15)."
        },
        {
          "type": "paragraph",
          "number": 2190,
          "content": "Szabat, który oznaczał wypełnienie pierwszego stworzenia, został zastąpiony przez niedzielę, przypominającą nowe stworzenie, zapoczątkowane przez zmartwychwstanie Chrystusa."
        },
        {
          "type": "paragraph",
          "number": 2191,
          "content": "Kościół celebruje dzień zmartwychwstania Chrystusa ósmego dnia, który słusznie jest nazywany dniem Pańskim albo niedzielą."
        },
        {
          "type": "paragraph",
          "number": 2192,
          "content": "\"Niedziela... powinna być obchodzona w całym Kościele jako najdawniejszy dzień świąteczny nakazany\". \"W niedzielę oraz w inne dni świąteczne nakazane wierni są zobowiązani uczestniczyć we Mszy świętej\"."
        },
        {
          "type": "paragraph",
          "number": 2193,
          "content": "\"W niedzielę oraz w inne dni świąteczne nakazane wierni są zobowiązani... powstrzymać się od wykonywania tych prac i zajęć, które utrudniają oddawanie Bogu czci, przeżywanie radości właściwej dniowi Pańskiemu oraz korzystanie z należnego odpoczynku duchowego i fizycznego\"."
        },
        {
          "type": "paragraph",
          "number": 2194,
          "content": "Ustanowienie niedzieli przyczynia się do tego, by \"wszyscy korzystali z wystarczającego odpoczynku i czasu wolnego, który mogliby poświęcić życiu rodzinnemu, kulturalnemu, społecznemu i religijnemu\"."
        },
        {
          "type": "paragraph",
          "number": 2195,
          "content": "Każdy chrześcijanin powinien unikać narzucania - bez potrzeby - drugiemu tego, co przeszkodziłoby mu w zachowaniu dnia Pańskiego."
        }
      ]
    },
    {
      "name": "Rozdział drugi",
      "index": 7,
      "startNum": 2196,
      "endNum": 2557,
      "sectionBelonged": "drugi",
      "elements": [
        {
          "type": "article",
          "content": "\"BĘDZIESZ MIŁOWAŁ SWEGO BLIŹNIEGO JAK\nSIEBIE SAMEGO\""
        },
        {
          "type": "comment",
          "content": "Jezus powiedział do swoich uczniów: \"Przykazanie nowe daję wam, abyście się wzajemnie miłowali, tak jak Ja was umiłowałem\" (J 13, 34)."
        },
        {
          "type": "paragraph",
          "number": 2196,
          "content": "Na pytanie, jakie jest pierwsze przykazanie, Jezus odpowiada: \"Pierwsze jest: Słuchaj, Izraelu, Pan Bóg nasz, Pan jest jeden. Będziesz miłował Pana, Boga swego, całym swoim sercem, całą swoją duszą, całym swoim umysłem i całą swoją mocą. Drugie jest to: Będziesz miłował swego bliźniego jak siebie samego. Nie ma innego przykazania większego od tych\" (Mk 12, 29-31). Święty Paweł Apostoł przypomina o tym: \"Kto... miłuje bliźniego, wypełnił Prawo. Albowiem przykazania: Nie cudzołóż, nie zabijaj, nie kradnij, nie pożądaj, i wszystkie inne - streszczają się w tym nakazie: Miłuj bliźniego swego jak siebie samego! Miłość nie wyrządza zła bliźniemu. Przeto miłość jest doskonałym wypełnieniem Prawa\" (Rz 13, 8-10)."
        },
        {
          "type": "article",
          "content": "Artykuł czwarty\n\nCZWARTE PRZYKAZANIE"
        },
        {
          "type": "comment",
          "content": "Czcij ojca twego i matkę twoją, abyś długo żył na ziemi, którą Pan, Bóg twój, da tobie (Wj 20,12). Był im poddany (Łk 2, 51) Pan Jezus sam przypomniał ważność tego \"przykazania Bożego\" (Mk 7, 8-13). Apostoł uczy: \"Dzieci, bądźcie posłuszne w Panu waszym rodzicom, bo to jest sprawiedliwe. Czcij ojca twego i matkę - jest to pierwsze przykazanie z obietnicą - aby ci było dobrze i abyś był długowieczny na ziemi\" (Ef 6, 1-3)."
        },
        {
          "type": "paragraph",
          "number": 2197,
          "content": "Czwarte przykazanie rozpoczyna drugą tablicę Dekalogu. Ukazuje porządek miłości. Bóg chciał, abyśmy po Nim czcili naszych rodziców, którym zawdzięczamy życie i którzy przekazali nam wiedzę o Bogu. Jesteśmy zobowiązani czcić i szanować tych wszystkich, którym Bóg - dla naszego dobra udzielił swojej władzy."
        },
        {
          "type": "paragraph",
          "number": 2198,
          "content": "Przykazanie to jest sformułowane w sposób pozytywny. Określa obowiązki, jakie należy wypełnić. Jest wprowadzeniem do następnych przykazań, które dotyczą szczególnego poszanowania życia, małżeństwa, dóbr ziemskich, słowa. Stanowi jedną z podstaw nauki społecznej Kościoła."
        },
        {
          "type": "paragraph",
          "number": 2199,
          "content": "Czwarte przykazanie jest wyraźnie skierowane do dzieci, określając ich relację do ojca i matki, która jest najbardziej powszechna. Dotyczy również związków pokrewieństwa z innymi członkami rodziny. Domaga się okazywania czci, miłości i wdzięczności dziadkom i przodkom. Obejmuje wreszcie obowiązki uczniów względem nauczycieli, pracowników względem pracodawców, podwładnych względem przełożonych, obywateli względem ojczyzny oraz tych, którzy nią rządzą lub kierują."
        },
        {
          "type": "paragraph",
          "number": 2200,
          "content": "Zachowywanie czwartego przykazania łączy się z nagrodą: \"Czcij ojca twego i matkę twoją, abyś długo żył na ziemi, którą Pan, Bóg twój, da tobie\" (Wj 20, 12; Pwt 5, 16). Poszanowanie tego przykazania zapewnia, wraz z owocami duchowymi, doczesne owoce pokoju i pomyślności. Natomiast niezachowywanie go przynosi wielkie szkody wspólnotom i osobom ludzkim."
        },
        {
          "type": "label",
          "content": "I. Rodzina w planie Bożym"
        },
        {
          "type": "label",
          "content": "Natura rodziny"
        },
        {
          "type": "paragraph",
          "number": 2201,
          "content": "Wspólnota małżeńska jest ustanowiona przez zgodę małżonków. Małżeństwo i rodzina są ukierunkowane na dobro małżonków oraz prokreację i wychowanie dzieci. Miłość małżonków i przekazywanie życia dzieciom ustanawiają między członkami tej samej rodziny związki osobowe i podstawowy zakres odpowiedzialności."
        },
        {
          "type": "paragraph",
          "number": 2202,
          "content": "Mężczyzna i kobieta połączeni małżeństwem tworzą ze swoimi dziećmi rodzinę. Ten związek jest uprzedni wobec uznania go przez władzę publiczną; narzuca się sam. Należy go uważać za normalny punkt odniesienia w określaniu różnych stopni pokrewieństwa."
        },
        {
          "type": "paragraph",
          "number": 2203,
          "content": "Stwarzając mężczyznę i kobietę, Bóg ustanowił ludzką rodzinę i nadał jej podstawową strukturę. Jej członkami są osoby równe w godności. Dla dobra wspólnego swoich członków i społeczności rodzina zakłada różne formy odpowiedzialności, praw i obowiązków."
        },
        {
          "type": "label",
          "content": "Rodzina chrześcijańska"
        },
        {
          "type": "paragraph",
          "number": 2204,
          "content": "\"Objawienie i właściwe urzeczywistnienie wspólnoty kościelnej ma miejsce w rodzinie chrześcijańskiej, która również z tego powodu może i powinna nazywać się Kościołem domowym\". Jest ona wspólnotą wiary, nadziei i miłości; nabiera szczególnego znaczenia w Kościele, jak potwierdza Nowy Testament."
        },
        {
          "type": "paragraph",
          "number": 2205,
          "content": "Rodzina chrześcijańska jest komunią osób, znakiem i obrazem komunii Ojca i Syna w Duchu Świętym. Jej działanie w dziedzinie prokreacji i wychowania jest odbiciem stwórczego dzieła Ojca. Jest ona wezwana do uczestnictwa w modlitwie i ofierze Chrystusa. Codzienna modlitwa i czytanie słowa Bożego umacniają w niej miłość. Rodzina chrześcijańska jest powołana do ewangelizacji i misji."
        },
        {
          "type": "paragraph",
          "number": 2206,
          "content": "Związki wewnątrz rodziny kształtują pokrewieństwo odczuć, uczuć i dążeń, które wypływają przede wszystkim z wzajemnego szacunku osób. Rodzina jest uprzywilejowaną wspólnotą, wezwaną do urzeczywistniania \"wspólnej wymiany myśli pomiędzy małżonkami oraz troskliwego współdziałania rodziców w wychowywaniu dzieci\"."
        },
        {
          "type": "label",
          "content": "II. Rodzina i społeczeństwo"
        },
        {
          "type": "paragraph",
          "number": 2207,
          "content": "Rodzina jest podstawową komórką życia społecznego. Jest naturalną społecznością, w której mężczyzna i kobieta są wezwani do daru z siebie w miłości i do przekazywania życia. Autorytet, stałość i życie w związkach rodzinnych stanowią podstawy wolności, bezpieczeństwa i braterstwa w społeczeństwie. Rodzina jest wspólnotą, w której od dzieciństwa można nauczyć się wartości moralnych, zacząć czcić Boga i dobrze używać wolności. Życie rodzinne jest wprowadzeniem do życia społecznego."
        },
        {
          "type": "paragraph",
          "number": 2208,
          "content": "Rodzina powinna żyć w taki sposób, by jej członkowie otaczali troską i pomocą młodych i starych, osoby chore lub upośledzone oraz ubogich. Wiele rodzin w pewnych sytuacjach nie jest w stanie udzielać takiej pomocy. Wtedy inne osoby i rodziny oraz - w sposób pomocniczy - społeczeństwo powinny zatroszczyć się o ich potrzeby: \"Religijność czysta i bez skazy wobec Boga i Ojca wyraża się w opiece nad sierotami i wdowami w ich utrapieniach i w zachowaniu siebie samego nieskalanym od wpływów świata\" (Jk 1, 27)."
        },
        {
          "type": "paragraph",
          "number": 2209,
          "content": "Rodzinie powinny pomagać i ochraniać ją odpowiednie instytucje społeczne. Tam gdzie rodziny nie są w stanie wypełniać swoich funkcji, inne społeczności mają obowiązek pomagać im i wspierać instytucję rodziny. Zgodnie z zasadą pomocniczości większe wspólnoty nie powinny przywłaszczać sobie jej uprawnień czy też ingerować w jej życie."
        },
        {
          "type": "paragraph",
          "number": 2210,
          "content": "Znaczenie rodziny dla życia i pomyślnej sytuacji społeczeństwa pociąga za sobą jego szczególną odpowiedzialność za wspieranie i umacnianie małżeństwa i rodziny. Władze cywilne powinny uważać za swój pierwszorzędny obowiązek \"uznawanie prawdziwej natury... (małżeństwa i rodziny), ochronę ich i popieranie, strzeżenie moralności publicznej i sprzyjanie dobrobytowi domowemu\"."
        },
        {
          "type": "paragraph",
          "number": 2211,
          "content": "Wspólnota polityczna ma obowiązek szanować rodzinę, pomagać jej i zapewnić jej zwłaszcza: \n- prawo do założenia rodziny, posiadania dzieci i wychowywania ich zgodnie z własnymi przekonaniami moralnymi i religijnymi; \n- ochronę stałości więzi małżeńskiej i instytucji rodziny; \n- prawo do wyznawania własnej wiary, przekazywania jej, wychowywania w niej dzieci za pomocą koniecznych środków i instytucji; \n- prawo do własności prywatnej, prawo podejmowania i otrzymywania pracy, mieszkania, prawo do emigracji; \n- zgodnie z prawodawstwem krajów - prawo do świadczeń medycznych, do opieki nad osobami starszymi, do zasiłków rodzinnych; \n- ochronę bezpieczeństwa i warunków zdrowia, zwłaszcza wobec takich zagrożeń, jak narkomania, pornografia, alkoholizm itd.; \n- prawo do zrzeszania się z innymi rodzinami, a w ten sposób do przedstawicielstwa wobec władz świeckich."
        },
        {
          "type": "paragraph",
          "number": 2212,
          "content": "Czwarte przykazanie naświetla także inne związki w społeczeństwie. W naszych braciach i siostrach widzimy dzieci naszych rodziców; w naszych kuzynach - potomków naszych przodków; w naszych współobywatelach synów naszej ojczyzny; w ochrzczonych - dzieci naszej matki, Kościoła; w każdej osobie ludzkiej - syna lub córkę Tego, który chce być nazywany \"naszym Ojcem\". Dlatego więc nasze związki z bliźnim mają charakter osobowy. Bliźni jest nie tylko \"jednostką\" zbiorowości ludzkiej, ale jest \"kimś\", kto z racji swojego wiadomego pochodzenia zasługuje na szczególną uwagę i szacunek."
        },
        {
          "type": "paragraph",
          "number": 2213,
          "content": "Wspólnoty ludzkie są złożone z osób. Dobre rządzenie nimi nie sprowadza się ani do zagwarantowania praw i wypełniania obowiązków, ani do dotrzymywania umów. Sprawiedliwe stosunki między pracodawcami a pracownikami, rządzącymi a obywatelami zakładają naturalną życzliwość, właściwą godności osób ludzkich, troszczących się o sprawiedliwość i braterstwo."
        },
        {
          "type": "label",
          "content": "III. Obowiązki członków rodziny"
        },
        {
          "type": "label",
          "content": "Obowiązki dzieci"
        },
        {
          "type": "paragraph",
          "number": 2214,
          "content": "Ojcostwo Boże jest źródłem ojcostwa ludzkiego; jest podstawą czci rodziców. Szacunek dzieci - niepełnoletnich lub dorosłych - dla ojca i matki karmi się naturalnym uczuciem zrodzonym z łączącej ich więzi. Tego szacunku domaga się przykazanie Boże."
        },
        {
          "type": "paragraph",
          "number": 2215,
          "content": "Szacunek dla rodziców (cześć synowska) wynika z wdzięczności wobec tych, którzy przez dar życia, swoją miłość i pracę wydali na świat dzieci i pozwolili im wzrastać w latach, w mądrości i w łasce. \"Z całego serca czcij swego ojca, a boleści rodzicielki nie zapominaj! Pamiętaj, że oni cię zrodzili, a cóż im zwrócisz za to, co oni tobie dali?\" (Syr 7, 27-28)."
        },
        {
          "type": "paragraph",
          "number": 2216,
          "content": "Szacunek synowski przejawia się w prawdziwej uległości i posłuszeństwie. \"Strzeż, synu, nakazów ojca, nie gardź nauką matki... Gdy idziesz, niech one cię wiodą, czuwają nad tobą, gdy zaśniesz; gdy budzisz się - mówią do ciebie\" (Prz 6, 20-22). \"Syn mądry miłuje karcenie, naśmiewca nie słucha nagany\" (Prz 13, 1)."
        },
        {
          "type": "paragraph",
          "number": 2217,
          "content": "Tak długo jak dziecko mieszka z rodzicami, powinno być posłuszne każdej prośbie rodziców, która służy jego dobru lub dobru rodziny. \"Dzieci, bądźcie posłuszne rodzicom we wszystkim, bo to jest miłe w Panu\" (Kol 3, 20). Dzieci mają także słuchać rozsądnych zarządzeń swoich wychowawców i tych wszystkich, którym rodzice je powierzyli. Jeśli jednak dziecko jest przekonane w sumieniu, iż jest rzeczą moralnie złą być posłusznym danemu poleceniu, nie powinno się do niego stosować. Wzrastając, dzieci będą nadal szanować swoich rodziców. Będą uprzedzać ich pragnienia, chętnie prosić o rady i przyjmować ich uzasadnione napomnienia. Posłuszeństwo wobec rodziców ustaje wraz z usamodzielnieniem się dzieci, pozostaje jednak szacunek, który jest im należny na zawsze. Ma on bowiem swoje źródło w bojaźni Bożej, jednym z darów Ducha Świętego."
        },
        {
          "type": "paragraph",
          "number": 2218,
          "content": "Czwarte przykazanie przypomina dzieciom już dorosłym o ich odpowiedzialności wobec rodziców. W miarę możności powinny one okazywać im pomoc materialną i moralną w starości, w chorobie, samotności lub potrzebie. Jezus przypomina o tym obowiązku wdzięczności."
        },
        {
          "type": "comment",
          "content": "Pan uczcił ojca przez dzieci, \na prawa matki nad synami utwierdził. Kto czci ojca, zyskuje odpuszczenie grzechów, a kto szanuje matkę, jakby skarby gromadził. \nKto czci ojca, radość mieć będzie z dzieci, \na w czasie modlitwy swej będzie wysłuchany. Kto szanuje ojca, długo żyć będzie, \na kto posłuszny jest Panu, da wytchnienie swej matce. (Syr 3, 2-6) \n\nSynu, wspomagaj swego ojca w starości, \nnie zasmucaj go w jego życiu. \nA jeśliby nawet rozum stracił, miej wyrozumiałość, \nnie pogardzaj nim, choć jesteś w pełni sił... \nKto porzuca ojca swego, jest jak bluźnierca, \na przeklęty przez Pana, kto pobudza do gniewu swą matkę. (Syr 3,12-13. 16)"
        },
        {
          "type": "paragraph",
          "number": 2219,
          "content": "Szacunek synowski sprzyja harmonii całego życia rodzinnego; obejmuje on także związki między braćmi i siostrami. Szacunek wobec rodziców opromienia całe środowisko rodzinne. \"Koroną starców - synowie synów\" (Prz 17, 6). \"Z całą pokorą i cichością, z cierpliwością, znoście siebie nawzajem w miłości\" (Ef 4, 2)."
        },
        {
          "type": "paragraph",
          "number": 2220,
          "content": "Chrześcijanie są zobowiązani do szczególnej wdzięczności tym, od których otrzymali dar wiary, łaskę chrztu i życie w Kościele. Wdzięczność ta dotyczy rodziców, dziadków, innych członków rodziny, duszpasterzy, katechetów, nauczycieli lub przyjaciół. \"Napełniła mnie radość na wspomnienie bezobłudnej wiary, jaka jest w tobie; ona to zamieszkała pierwej w twej babce Lois i w twej matce Eunice, a pewien jestem, że [mieszka] i w tobie\" (2 Tm 1, 5)."
        },
        {
          "type": "label",
          "content": "Obowiązki rodziców"
        },
        {
          "type": "paragraph",
          "number": 2221,
          "content": "Płodność miłości małżeńskiej nie ogranicza się jedynie do przekazywania życia dzieciom, lecz powinna obejmować ich wychowanie moralne i formację duchową. \"To zadanie wychowawcze jest tak wielkiej wagi, że jego ewentualny brak z trudnością dałby się zastąpić\". Rodzice mają pierwszorzędne i niezbywalne prawo oraz obowiązek wychowania."
        },
        {
          "type": "paragraph",
          "number": 2222,
          "content": "Rodzice powinni uważać swoje dzieci za dzieci Boże i szanować je jako osoby ludzkie. Wychowują oni swoje dzieci do wypełniania prawa Bożego, ukazując samych siebie jako posłusznych woli Ojca niebieskiego."
        },
        {
          "type": "paragraph",
          "number": 2223,
          "content": "Rodzice pierwsi są odpowiedzialni za wychowanie swoich dzieci. Wypełniają tę odpowiedzialność najpierw przez założenie ogniska rodzinnego, w którym panuje czułość, przebaczenie, szacunek, wierność i bezinteresowna służba. Dom rodzinny jest właściwym miejscem kształtowania cnót. Wychowanie to wymaga nauczenia się wyrzeczenia, zdrowego osądu, panowania nad sobą, które są podstawą wszelkiej prawdziwej wolności. Rodzice powinni uczyć dzieci podporządkowywać \"wymiary materialne i instynktowne... wymiarom wewnętrznym i duchowym\". Na rodzicach spoczywa poważna odpowiedzialność za dawanie dobrego przykładu swoim dzieciom. Jeśli potrafią przyznać się przed nimi do swoich błędów, będą mogli lepiej kierować dziećmi i je poprawiać:"
        },
        {
          "type": "comment",
          "content": "Kto miłuje swego syna, często używa na niego rózgi, aby na końcu mógł się nim cieszyć (Syr 30,1-2). A wy, ojcowie, nie pobudzajcie do gniewu waszych dzieci, lecz wychowujcie je, stosując karcenie i napominanie Pańskie! (Ef 6, 4)."
        },
        {
          "type": "paragraph",
          "number": 2224,
          "content": "Dom rodzinny stanowi naturalne środowisko wprowadzania dzieci w solidarność i odpowiedzialność wspólnotową. Rodzice powinni uczyć swoje dzieci unikania fałszywych ustępstw i poniżania się, które stanowią zagrożenie dla każdej społeczności ludzkiej."
        },
        {
          "type": "paragraph",
          "number": 2225,
          "content": "Przez łaskę sakramentu małżeństwa rodzice otrzymali zadanie i przywilej ewangelizowania swoich dzieci. Możliwie jak najwcześniej powinni wprowadzać swoje dzieci w tajemnice wiary, której są dla nich \"pierwszymi zwiastunami\". Od wczesnego dzieciństwa powinni włączać je w życie Kościoła. Rodzinny styl życia może rozwijać zdolność do miłości, która na całe życie pozostanie autentycznym początkiem i podporą żywej wiary."
        },
        {
          "type": "paragraph",
          "number": 2226,
          "content": "Rodzice powinni rozpocząć wychowanie do wiary od wczesnego dzieciństwa. Zaczyna się ono już wtedy, gdy członkowie rodziny pomagają sobie wzrastać w wierze przez świadectwo życia chrześcijańskiego zgodnego z Ewangelią. Katecheza rodzinna poprzedza i ubogaca pozostałe formy nauczania wiary i towarzyszy im. Zadaniem rodziców jest nauczyć swoje dzieci modlitwy oraz pomóc im odkryć powołanie jako dzieci Bożych. Parafia jest wspólnotą eucharystyczną i ośrodkiem życia liturgicznego rodzin chrześcijańskich; jest ona podstawowym miejscem katechezy dzieci i rodziców."
        },
        {
          "type": "paragraph",
          "number": 2227,
          "content": "Z kolei dzieci przyczyniają się do wzrostu swoich rodziców w świętości. Wszyscy razem i każdy z osobna powinni wielkodusznie i niestrudzenie udzielać sobie nawzajem przebaczenia, jakiego domagają się zniewagi, kłótnie, niesprawiedliwości i zaniedbania. Sugeruje to wzajemna życzliwość. Wymaga tego miłość Chrystusa."
        },
        {
          "type": "paragraph",
          "number": 2228,
          "content": "W okresie dzieciństwa szacunek i życzliwość rodziców przejawiają się przede wszystkim w trosce i uwadze, jaką poświęcają oni wychowywaniu swoich dzieci, zaradzaniu ich potrzebom materialnym i duchowym. W miarę wzrastania dzieci ten sam szacunek i to samo poświęcenie skłaniają rodziców do wychowywania ich do prawidłowego używania rozumu i wolności."
        },
        {
          "type": "paragraph",
          "number": 2229,
          "content": "Rodzice, jako pierwsi odpowiedzialni za wychowanie swoich dzieci, mają prawo wybrać dla nich szkolę, która odpowiada ich własnym przekonaniom. Jest to podstawowe prawo. Rodzice - w takiej mierze, w jakiej to możliwe mają obowiązek wyboru szkół, które najlepiej pomogą im w wypełnianiu zadań wychowawców chrześcijańskich. Władze publiczne mają obowiązek zagwarantować to prawo rodzicom i zapewnić konkretne warunki jego urzeczywistnienia."
        },
        {
          "type": "paragraph",
          "number": 2230,
          "content": "Dorastające dzieci mają obowiązek i prawo wybrać zawód i stan życia. Powinny wypełniać te nowe zadania życiowe w zaufaniu do swoich rodziców, chętnie prosząc ich o opinie oraz rady i przyjmując je od nich. Rodzice powinni czuwać, by nie ograniczać swoich dzieci ani w wyborze zawodu, ani w wyborze współmałżonka. Obowiązek delikatności nie zabrania im, lecz wprost przeciwnie, zobowiązuje ich do pomagania dzieciom przez mądre rady, zwłaszcza wtedy gdy dzieci mają zamiar założyć rodzinę."
        },
        {
          "type": "paragraph",
          "number": 2231,
          "content": "Niektórzy nie zawierają małżeństwa, aby móc zaopiekować się swoimi rodzicami lub rodzeństwem, by poświęcić się bardziej sprawom zawodowym lub też z innych szlachetnych pobudek. Mogą oni bardzo przyczynić się do wzrostu dobra rodziny ludzkiej."
        },
        {
          "type": "label",
          "content": "IV. Rodzina i Królestwo Boże"
        },
        {
          "type": "paragraph",
          "number": 2232,
          "content": "Więzy rodzinne, chociaż są ważne, nie mają charakteru absolutnego. Podobnie jak dziecko wzrasta coraz bardziej ku dojrzałości oraz samodzielności ludzkiej i duchowej, tak rozwija się i umacnia jego szczególne powołanie, które pochodzi od Boga. Rodzice powinni uszanować to powołanie i ułatwić dzieciom odpowiedź na nie. Trzeba uzmysłowić sobie, że pierwszym powołaniem chrześcijanina jest pójście za Jezusem : \"Kto kocha ojca lub matkę bardziej niż Mnie, nie jest Mnie godzien. I kto kocha syna lub córkę bardziej niż Mnie, nie jest Mnie godzien\" (Mt 10, 37)."
        },
        {
          "type": "paragraph",
          "number": 2233,
          "content": "Zostać uczniem Chrystusa oznacza przyjąć zaproszenie do przynależenia do rodziny Bożej, do życia zgodnego z Jego sposobem życia: \"Kto pełni wolę Ojca mojego, który jest w niebie, ten jest Mi bratem, siostrą i matką\" (Mt 12, 50). Rodzice powinni uszanować i przyjąć z radością oraz wdzięcznością skierowane do któregoś z dzieci wezwanie Pana do pójścia za Nim w dziewictwie dla Królestwa niebieskiego, w życiu konsekrowanym lub w posłudze kapłańskiej."
        },
        {
          "type": "label",
          "content": "V. Władze w społeczności cywilnej"
        },
        {
          "type": "paragraph",
          "number": 2234,
          "content": "Czwarte przykazanie Boże nakazuje nam także czcić tych wszystkich, którzy dla naszego dobra otrzymali od Boga władzę w społeczeństwie. Ukazuje ono obowiązki tych, którzy sprawują władzę, jak i tych, dla których dobra jest ona sprawowana."
        },
        {
          "type": "label",
          "content": "Obowiązki władz cywilnych"
        },
        {
          "type": "paragraph",
          "number": 2235,
          "content": "Ci, którzy sprawują władzę, powinni traktować ją jako służbę. \"Kto by między wami chciał stać się wielkim, niech będzie waszym sługą\" (Mt 20, 26). Sprawowanie władzy jest moralnie określone jej Boskim pochodzeniem, jej rozumną naturą i specyficznym przedmiotem. Nikt nie może żądać lub ustanawiać tego, co jest sprzeczne z godnością osób i z prawem naturalnym."
        },
        {
          "type": "paragraph",
          "number": 2236,
          "content": "Sprawowanie władzy zmierza do ukazania właściwej hierarchii wartości, by ułatwić wszystkim korzystanie z wolności i odpowiedzialności. Przełożeni powinni mądrze służyć sprawiedliwości rozdzielczej, uwzględniając potrzeby i wkład każdego oraz mając na celu zgodę i pokój. Powinni czuwać nad tym, by normy i zarządzenia przez nich wydawane nie stanowiły pokusy, przeciwstawiając interes osobisty interesowi wspólnoty."
        },
        {
          "type": "paragraph",
          "number": 2237,
          "content": "Władze polityczne są zobowiązane do poszanowania podstawowych praw osoby ludzkiej. Powinny w sposób ludzki służyć sprawiedliwości, szanując prawa każdego, zwłaszcza rodzin i osób potrzebujących. Prawa polityczne związane z życiem obywateli mogą i powinny być przyznawane zgodnie z wymaganiami dobra wspólnego. Władze publiczne nie mogą ich zawiesić bez uzasadnionej i odpowiedniej przyczyny. Korzystanie z praw politycznych ma na celu dobro wspólne narodu i wspólnoty ludzkiej."
        },
        {
          "type": "label",
          "content": "Obowiązki obywateli"
        },
        {
          "type": "paragraph",
          "number": 2238,
          "content": "Ci, którzy są podporządkowani władzy, powinni uważać swoich przełożonych za przedstawicieli Boga, który ich ustanowił sługami swoich darów. \"Bądźcie poddani każdej ludzkiej zwierzchności ze względu na Pana... Jak ludzie wolni [postępujcie], nie jak ci, dla których wolność jest usprawiedliwieniem zła, ale jak niewolnicy Boga\" (1 P 2, 13. 16). Lojalna współpraca obywateli obejmuje prawo, niekiedy obowiązek udzielenia słusznego napomnienia, jeśli coś wydałoby się im szkodliwe dla godności osób i dla dobra wspólnoty."
        },
        {
          "type": "paragraph",
          "number": 2239,
          "content": "Obywatele mają obowiązek przyczyniać się wraz z władzami cywilnymi do dobra społeczeństwa w duchu prawdy, sprawiedliwości, solidarności i wolności. Miłość ojczyzny i służba dla niej wynikają z obowiązku wdzięczności i porządku miłości. Podporządkowanie prawowitej władzy i służba na rzecz dobra wspólnego wymagają od obywateli wypełniania ich zadań w życiu wspólnoty politycznej."
        },
        {
          "type": "paragraph",
          "number": 2240,
          "content": "Uległość wobec władzy i współodpowiedzialność za dobro wspólne wymagają z moralnego punktu widzenia płacenia podatków, korzystania z prawa wyborczego, obrony kraju:"
        },
        {
          "type": "comment",
          "content": "Oddajcie każdemu to, co się mu należy: komu podatek - podatek, komu cło - cło, komu uległość - uległość, komu cześć - cześć (Rz 13, 7). \n\nChrześcijanie... mieszkają we własnej ojczyźnie, ale jako pielgrzymi. Podejmują wszystkie obowiązki jako obywatele, ale i podchodzą do wszystkiego jak cudzoziemcy... Słuchają ustalonych praw, a własnym życiem przekraczają prawa... Bóg wyznaczył im tak zaszczytne miejsce, że nie wolno go opuścić. \n\nApostoł wzywa nas do modlitw i do dziękczynienia za królów i za wszystkich, którzy sprawują władzę, \"abyśmy mogli prowadzić życie ciche i spokojne z całą pobożnością i godnością\" (1 Tm 2, 2)."
        },
        {
          "type": "paragraph",
          "number": 2241,
          "content": "Narody bogate są obowiązane przyjmować, o ile to możliwe, obcokrajowców poszukujących bezpieczeństwa i środków do życia, których nie mogą znaleźć w kraju rodzinnym. Władze publiczne powinny czuwać nad poszanowaniem prawa naturalnego, powierzającego przybysza opiece tych, którzy go przyjmują."
        },
        {
          "type": "comment",
          "content": "Władze polityczne z uwagi na dobro wspólne, za które ponoszą odpowiedzialność, mogą poddać prawo do emigracji różnym warunkom prawnym, zwłaszcza poszanowaniu obowiązków migrantów względem kraju przyjmującego. Imigrant obowiązany jest z wdzięcznością szanować dziedzictwo materialne i duchowe kraju przyjmującego, być posłusznym jego prawom i wnosić swój wkład w jego wydatki."
        },
        {
          "type": "paragraph",
          "number": 2242,
          "content": "Obywatel jest zobowiązany w sumieniu do nieprzestrzegania zarządzeń władz cywilnych, gdy przepisy te są sprzeczne z wymaganiami ładu moralnego, z podstawowymi prawami osób i ze wskazaniami Ewangelii. Odmowa posłuszeństwa władzom cywilnym, gdy ich wymagania są sprzeczne z wymaganiami prawego sumienia, znajduje swoje uzasadnienie w rozróżnieniu między służbą Bogu a służbą wspólnocie politycznej. \"Oddajcie... Cezarowi to, co należy do Cezara, a Bogu to, co należy do Boga\" (Mt 22, 21). \"Trzeba bardziej słuchać Boga niż ludzi\" (Dz 5, 29)."
        },
        {
          "type": "comment",
          "content": "Tam... gdzie władza państwowa, przekraczając swoje uprawnienia, uciska obywateli, niech ci nie odmawiają jej świadczeń, których obiektywnie domaga się dobro wspólne. Niech zaś wolno im będzie bronić praw swoich i współobywateli przed nadużyciami władzy w granicach nakreślonych przez prawo naturalne i ewangeliczne."
        },
        {
          "type": "paragraph",
          "number": 2243,
          "content": "Zbrojny opór przeciw uciskowi stosowanemu przez władzę polityczną jest uzasadniony jedynie wtedy, gdy występują równocześnie następujące warunki: - w przypadku pewnych, poważnych i długotrwałych naruszeń podstawowych praw; - po wyczerpaniu wszystkich innych środków; - jeśli nie spowoduje to większego zamętu; - jeśli istnieje uzasadniona nadzieja powodzenia; - jeśli nie można rozumnie przewidzieć lepszych rozwiązań."
        },
        {
          "type": "label",
          "content": "Wspólnota polityczna i Kościół"
        },
        {
          "type": "paragraph",
          "number": 2244,
          "content": "Każda instytucja opiera się, nawet w sposób domyślny, na jakiejś wizji człowieka i jego przeznaczenia; czerpie z niej swoje kryteria sądów, swoją hierarchię wartości oraz linię postępowania. Większość społeczeństw oparła swoje instytucje na kryterium pewnej wyższości człowieka nad rzeczami. Jedynie religia w sposób Boski objawiona otwarcie uznała w Bogu, Stwórcy i Odkupicielu, początek i przeznaczenie człowieka. Kościół zachęca władze polityczne, by w swoich sądach i decyzjach opierały się na inspiracji płynącej z prawdy o Bogu i o człowieku:"
        },
        {
          "type": "comment",
          "content": "Społeczeństwa, które ignorują tę inspirację lub też ją odrzucają w imię swej niezależności względem Boga, są zmuszone do szukania w sobie lub do zapożyczania od jakiejś ideologii swych odniesień i swego celu. Nie dopuszczając do obrony obiektywnego kryterium dobra i zła, pozwalają sobie na totalitarną władzę, jawną lub zakamuflowaną, nad człowiekiem i jego przeznaczeniem, jak to pokazuje historia."
        },
        {
          "type": "paragraph",
          "number": 2245,
          "content": "Kościół, który z racji swojego posłannictwa i swojej, kompetencji w żaden sposób nie może być sprowadzony do wspólnoty politycznej, jest znakiem i zarazem stróżem transcendentnego charakteru osoby ludzkiej. \"Kościół... szanuje... i popiera polityczną wolność i odpowiedzialność obywateli\"."
        },
        {
          "type": "paragraph",
          "number": 2246,
          "content": "Do zadań Kościoła należy wydawanie \"oceny moralnej nawet w kwestiach dotyczących spraw politycznych, kiedy domagają się tego podstawowe prawa osoby lub zbawienie dusz, stosując wszystkie i wyłącznie te środki, które zgodne są z Ewangelią i dobrem powszechnym według różnorodności czasu i warunków\"."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 2247,
          "content": "\"Czcij ojca swego i matkę swoją\" (Pwt 5,16; Mk 7,10)"
        },
        {
          "type": "paragraph",
          "number": 2248,
          "content": "Zgodnie z czwartym przykazaniem Bóg chce, abyśmy po Nim czcili naszych rodziców i tych, którym On dla naszego dobra udzielił swojej władzy."
        },
        {
          "type": "paragraph",
          "number": 2249,
          "content": "Wspólnota małżeńska jest ustanawiana przez przymierze i zgodę małżonków. Małżeństwo i rodzina są ukierunkowane na dobro małżonków, prokreację i wychowanie dzieci."
        },
        {
          "type": "paragraph",
          "number": 2250,
          "content": "\"Szczęście osoby i społeczności ludzkiej oraz chrześcijańskiej wiąże się ściśle z pomyślną sytuacją wspólnoty małżeńskiej i rodzinnej\"."
        },
        {
          "type": "paragraph",
          "number": 2251,
          "content": "Dzieci są zobowiązane wobec swoich rodziców do szacunku, wdzięczności, właściwego posłuszeństwa i pomocy. Szacunek synowski sprzyja harmonii całego życia rodzinnego."
        },
        {
          "type": "paragraph",
          "number": 2252,
          "content": "Rodzice pierwsi są odpowiedzialni za wychowanie swoich dzieci do wiary, modlitwy i wszystkich cnót. W miarę swoich możliwości mają oni obowiązek zaradzać potrzebom materialnym i duchowym swoich dzieci."
        },
        {
          "type": "paragraph",
          "number": 2253,
          "content": "Rodzice powinni uszanować powołanie swoich dzieci i sprzyjać mu. Powinni pamiętać, a także uczyć, że pierwszym powołaniem chrześcijanina jest pójście za Jezusem."
        },
        {
          "type": "paragraph",
          "number": 2254,
          "content": "Władza publiczna jest zobowiązana do poszanowania podstawowych praw osoby ludzkiej i warunków korzystania z jej wolności."
        },
        {
          "type": "paragraph",
          "number": 2255,
          "content": "Obowiązkiem obywateli jest współpracować z władzami cywilnymi w budowaniu społeczeństwa w duchu prawdy, sprawiedliwości, solidarności i wolności."
        },
        {
          "type": "paragraph",
          "number": 2256,
          "content": "Obywatel jest zobowiązany w sumieniu do nieprzestrzegania zarządzeń władz cywilnych, gdy te przepisy są sprzeczne z wymaganiami ładu moralnego. \"Trzeba bardziej słuchać Boga niż ludzi\" (Dz 5, 29)."
        },
        {
          "type": "paragraph",
          "number": 2257,
          "content": "Każde społeczeństwo opiera swoje sądy i swoje działanie na jakiejś wizji człowieka i jego przeznaczenia. Społeczeństwa pozbawione światła Ewangelii o Bogu i człowieku łatwo popadają w totalitaryzm."
        },
        {
          "type": "article",
          "content": "Artykuł piąty\n\nPIĄTE PRZYKAZANIE"
        },
        {
          "type": "comment",
          "content": "Nie będziesz zabijał (Wj 20,13). \n\nSłyszeliście, że powiedziano przodkom: Nie zabijaj!; a kto by się dopuścił zabójstwa, podlega sądowi. A Ja wam powiadam: Każdy, kto się gniewa na swego brata, podlega sądowi (Mt 5, 21-22)."
        },
        {
          "type": "paragraph",
          "number": 2258,
          "content": "\"Życie ludzkie jest święte, ponieważ od samego początku domaga się <<stwórczego działania Boga>> i pozostaje na zawsze w specjalnym odniesieniu do Stwórcy, jedynego swego celu. Sam Bóg jest Panem życia, od jego początku aż do końca. Nikt, w żadnej sytuacji, nie może rościć sobie prawa do bezpośredniego niszczenia niewinnej istoty ludzkiej\"."
        },
        {
          "type": "label",
          "content": "I. Poszanowanie życia ludzkiego"
        },
        {
          "type": "label",
          "content": "Świadectwo Historii Świętej"
        },
        {
          "type": "paragraph",
          "number": 2259,
          "content": "Pismo święte w opisie zabójstwa Abla przez jego brata Kaina ukazuje od początku historii ludzkości obecność w człowieku gniewu i pożądliwości, skutków grzechu pierworodnego. Człowiek stał się nieprzyjacielem swego bliźniego. Bóg osądza zbrodniczość tego bratobójstwa: \"Cóżeś uczynił? Krew brata twego głośno woła ku Mnie... Bądź więc teraz przeklęty na tej roli, która rozwarła swą paszczę, aby wchłonąć krew brata twego, przelaną przez ciebie\" (Rdz 4,10-11)."
        },
        {
          "type": "paragraph",
          "number": 2260,
          "content": "Przymierze Boga i ludzkości przypomina o Bożym darze życia i o zbrodniczej przemocy człowieka:"
        },
        {
          "type": "comment",
          "content": "Upomnę się o waszą krew przez wzgląd na wasze życie... [Jeśli] kto przeleje krew ludzką, przez ludzi ma być przelana krew jego, bo człowiek został stworzony na obraz Boga (Rdz 9, 5-6)."
        },
        {
          "type": "comment",
          "content": "Stary Testament zawsze uważał krew za święty znak życia. Pouczenie to jest konieczne w każdym czasie."
        },
        {
          "type": "paragraph",
          "number": 2261,
          "content": "Pismo święte określa szczegółowo zakaz zawarty w piątym przykazaniu: \"Nie wydasz wyroku śmierci na niewinnego i sprawiedliwego\" (Wj 23, 7). Zamierzone zabójstwo niewinnego człowieka pozostaje w poważnej sprzeczności z godnością osoby ludzkiej, ze \"złotą zasadą\" i ze świętością Stwórcy. Prawo, które tego zakazuje, jest prawem powszechnie obowiązującym: obowiązuje wszystkich i każdego, zawsze i wszędzie."
        },
        {
          "type": "paragraph",
          "number": 2262,
          "content": "W Kazaniu na Górze Pan przypomina przykazanie: \"Nie zabijaj!\" (Mt 5, 21) i dodaje do niego zakaz gniewu, nienawiści i odwetu. Co więcej, Chrystus żąda od swojego ucznia nadstawiania drugiego policzka, miłowania nieprzyjaciół. On sam nie bronił się i kazał Piotrowi schować miecz do pochwy."
        },
        {
          "type": "label",
          "content": "Uprawniona obrona"
        },
        {
          "type": "paragraph",
          "number": 2263,
          "content": "Uprawniona obrona osób i społeczności nie jest wyjątkiem od zakazu zabijania niewinnego człowieka, czyli dobrowolnego zabójstwa. \"Z samoobrony... może wyniknąć dwojaki skutek: zachowanie własnego życia oraz zabójstwo napastnika... Pierwszy zamierzony, a drugi nie zamierzony."
        },
        {
          "type": "paragraph",
          "number": 2264,
          "content": "Miłość samego siebie pozostaje podstawową zasadą moralności. Jest zatem uprawnione domaganie się przestrzegania własnego prawa do życia. Kto broni swojego życia, nie jest winny zabójstwa, nawet jeśli jest zmuszony zadać swemu napastnikowi śmiertelny cios:"
        },
        {
          "type": "comment",
          "content": "Jeśli ktoś w obronie własnego życia używa większej siły, niż potrzeba, będzie to niegodziwe. Dozwolona jest natomiast samoobrona, w której ktoś w sposób umiarkowany odpiera przemoc... Nie jest natomiast konieczne do zbawienia, by ktoś celem uniknięcia śmierci napastnika zaniechał czynności potrzebnej do należnej samoobrony, gdyż człowiek powinien bardziej troszczyć się o własne życie niż o życie cudze."
        },
        {
          "type": "paragraph",
          "number": 2265,
          "content": "Uprawniona obrona może być nie tylko prawem, ale poważnym obowiązkiem tego, kto jest odpowiedzialny za życie drugiej osoby. Obrona dobra wspólnego wymaga, aby niesprawiedliwy napastnik został pozbawiony możliwości wyrządzania szkody. Z tej racji prawowita władza ma obowiązek uciec się nawet do broni, aby odeprzeć napadających na wspólnotę cywilną powierzoną jej odpowiedzialności."
        },
        {
          "type": "paragraph",
          "number": 2266,
          "content": "Wysiłek państwa, aby nie dopuścić do rozprzestrzeniania się zachowań, które łamią prawa człowieka i podstawowe zasady obywatelskiego życia wspólnego, odpowiada wymaganiu ochrony dobra wspólnego. Prawowita władza publiczna ma prawo i obowiązek wymierzania kar proporcjonalnych do wagi przestępstwa. \nPierwszym celem kary jest naprawienie nieporządku wywołanego przez wykroczenie. Gdy kara jest dobrowolnie przyjęta przez winowajcę, ma wartość zadośćuczynienia. Poza ochroną porządku publicznego i bezpieczeństwa osób, kara ma wartość leczniczą; powinna w miarę możliwości - przyczynić się do poprawy winowajcy."
        },
        {
          "type": "paragraph",
          "number": 2267,
          "content": "Kiedy tożsamość i odpowiedzialność winowajcy są w pełni udowodnione, tradycyjne nauczanie Kościoła nie wyklucza zastosowania kary śmierci, jeśli jest ona jedynym dostępnym sposobem skutecznej ochrony ludzkiego życia przed niesprawiedliwym napastnikiem. Jeżeli jednak środki bezkrwawe wystarczą do obrony i zachowania bezpieczeństwa osób przed napastnikiem, władza powinna ograniczyć się do tych środków, ponieważ są bardziej zgodne z konkretnymi uwarunkowaniami dobra wspólnego i bardziej odpowiadają godności osoby ludzkiej. Istotnie dzisiaj, biorąc pod uwagę możliwości, jakimi dysponuje państwo, aby skutecznie ukarać zbrodnię i unieszkodliwić tego, kto ją popełnił, nie odbierając mu ostatecznie możliwości skruchy, przypadki absolutnej konieczności usunięcia winowajcy \"są bardzo rzadkie, a być może już nie zdarzają się wcale\"."
        },
        {
          "type": "label",
          "content": "Nowe sformułowanie obowiązujące od 02.08.2018:"
        },
        {
          "type": "comment",
          "content": "Wymierzanie kary śmierci, dokonywane przez prawowitą władzę, po sprawiedliwym procesie, przez długi czas było uważane za adekwatną do ciężaru odpowiedź na niektóre przestępstwa i dopuszczalny, choć krańcowy, środek ochrony dobra wspólnego. Dziś coraz bardziej umacnia się świadomość, że osoba nie traci swej godności nawet po popełnieniu najcięższych przestępstw. Co więcej, rozpowszechniło się nowe rozumienie sensu sankcji karnych stosowanych przez państwo. Ponadto, zostały wprowadzone skuteczniejsze systemy ograniczania wolności, które gwarantują należytą obronę obywateli, a jednocześnie w sposób definitywny nie odbierają skazańcowi możliwości odkupienia win. Dlatego też Kościół w świetle Ewangelii naucza, że «kara śmierci jest niedopuszczalna, ponieważ jest zamachem na nienaruszalność i godność osoby» , i z determinacją angażuje się na rzecz jej zniesienia na całym świecie. Przyp.: Franciszek, przemówienie do uczestników spotkania zorganizowanego przez Papieską Radę ds.Krzewienia Nowej Ewangelizacji, 11 października 2017 r.; w: «L'Osservatore Romano», wydanie codzienne (13 października 2017 r.), s5."
        },
        {
          "type": "label",
          "content": "Zabójstwo zamierzone"
        },
        {
          "type": "paragraph",
          "number": 2268,
          "content": "Piąte przykazanie zakazuje pod grzechem ciężkim zabójstwa bezpośredniego i zamierzonego. Zabójca i ci, którzy dobrowolnie współdziałają w zabójstwie, popełniają grzech, który woła o pomstę do nieba."
        },
        {
          "type": "comment",
          "content": "Dzieciobójstwo, bratobójstwo, zabójstwo rodziców i zabójstwo współmałżonka są szczególnie ciężkimi przestępstwami z powodu naruszenia więzi naturalnych. Względy eugeniczne lub higiena społeczna nie mogą usprawiedliwić żadnego zabójstwa, choćby było nakazane przez władze publiczne."
        },
        {
          "type": "paragraph",
          "number": 2269,
          "content": "Piąte przykazanie zakazuje także podejmowania jakichkolwiek działań z intencją spowodowania pośrednio śmierci osoby. Prawo moralne zakazuje narażania kogoś bez ważnego powodu na śmiertelne ryzyko oraz odmówienia pomocy osobie będącej w niebezpieczeństwie."
        },
        {
          "type": "comment",
          "content": "Zgoda społeczności ludzkiej na klęski głodu bez prób zaradzenia im jest skandaliczną niesprawiedliwością i poważną winą. Przez lichwiarstwo i chęć zarobku, powodujące głód i śmierć swoich współbraci, spekulanci pośrednio popełniają zabójstwo, za które są odpowiedzialni. \nZabójstwo niezamierzone nie pociąga odpowiedzialności moralnej. Nie jest się jednak wolnym od poważnej winy, jeśli bez uzasadnionych powodów działało się w sposób, który spowodował śmierć, nawet bez intencji jej zadania"
        },
        {
          "type": "label",
          "content": "Przerywanie ciąży"
        },
        {
          "type": "paragraph",
          "number": 2270,
          "content": "Życie ludzkie od chwili poczęcia powinno być szanowane i chronione w sposób absolutny. Już od pierwszej chwili swego istnienia istota ludzka powinna mieć przyznane prawa osoby, wśród nich nienaruszalne prawo każdej niewinnej istoty do życia."
        },
        {
          "type": "comment",
          "content": "Zanim ukształtowałem cię w łonie matki, znałem cię, nim przyszedłeś na świat, poświęciłem cię (Jr 1, 5). \n\nNie tajna Ci moja istota, kiedy w ukryciu powstawałem, utkany w głębi ziemi (Ps 139, 15)."
        },
        {
          "type": "paragraph",
          "number": 2271,
          "content": "Kościół od początku twierdził, że jest złem moralnym każde spowodowane przerwanie ciąży. Nauczanie na ten temat nie uległo zmianie i pozostaje niezmienne. Bezpośrednie przerwanie ciąży, to znaczy zamierzone jako cel lub środek, jest głęboko sprzeczne z prawem moralnym."
        },
        {
          "type": "comment",
          "content": "Nie będziesz zabijał płodu przez przerwanie ciąży ani nie zabijesz nowo narodzonego.\n \nBóg... Pan życia, powierzył ludziom wzniosłą posługę strzeżenia życia, którą człowiek powinien wypełniać w sposób godny siebie. Należy więc z największą troską ochraniać życie od samego jego poczęcia; przerwanie ciąży, jak i dzieciobójstwo są okropnymi przestępstwami."
        },
        {
          "type": "paragraph",
          "number": 2272,
          "content": "Formalne współdziałanie w przerywaniu ciąży stanowi poważne wykroczenie. Kościół nakłada kanoniczną karę ekskomuniki za to przestępstwo przeciw życiu ludzkiemu. \"Kto powoduje przerwanie ciąży, po zaistnieniu skutku, podlega ekskomunice wiążącej mocą samego prawa\", \"przez sam fakt popełnienia przestępstwa\", na warunkach przewidzianych przez prawo. Kościół nie zamierza przez to ograniczać zakresu miłosierdzia. Ukazuje ciężar popełnionej zbrodni, szkodę nie do naprawienia wyrządzoną niewinnie zamordowanemu dziecku, jego rodzicom i całemu społeczeństwu."
        },
        {
          "type": "paragraph",
          "number": 2273,
          "content": "Niezbywalne prawo do życia każdej niewinnej istoty ludzkiej stanowi element konstytutywny społeczeństwa cywilnego i jego prawodawstwa:"
        },
        {
          "type": "comment",
          "content": "\"Niezbywalne prawa osoby winny być uznawane i szanowane przez społeczeństwo cywilne i władzę polityczną. Owe prawa człowieka nie zależą ani od poszczególnych jednostek, ani od rodziców, ani nie są przywilejem pochodzącym od społeczeństwa lub państwa. Tkwią one w naturze ludzkiej i są ściśle związane z osobą na mocy aktu stwórczego, od którego osoba bierze swój początek. Wśród tych podstawowych praw należy wymienić... prawo do życia i integralności fizycznej każdej istoty ludzkiej od chwili poczęcia aż do śmierci\". \"W chwili, gdy jakieś prawo pozytywne pozbawia obrony pewną kategorię istot ludzkich, których ze swej natury powinno bronić, państwo przez to samo neguje równość wszystkich wobec prawa. Gdy państwo nie używa swej władzy w służbie praw każdego obywatela, a w szczególności tego, który jest najsłabszy, zagrożone są podstawy praworządności państwa... Wyrazem szacunku i opieki należnej mającemu urodzić się dziecku, począwszy od chwili jego poczęcia, powinny być przewidziane przez prawodawstwo odpowiednie sankcje karne za każde dobrowolne pogwałcenie jego praw\"."
        },
        {
          "type": "paragraph",
          "number": 2274,
          "content": "Ponieważ embrion powinien być uważany za osobę od chwili poczęcia, powinno się bronić jego integralności, troszczyć się o niego i leczyć go w miarę możliwości jak każdą inną istotę ludzką."
        },
        {
          "type": "comment",
          "content": "Diagnostyka prenatalna jest moralnie dozwolona, jeśli \"szanuje życie oraz integralność embrionu i płodu ludzkiego, dąży do jego ochrony albo do jego indywidualnego leczenia... Sprzeciwia się prawu moralnemu wtedy, gdy w zależności od wyników prowadzi do przerwania ciąży. Diagnostyka nie powinna pociągać za sobą wyroku śmierci\"."
        },
        {
          "type": "paragraph",
          "number": 2275,
          "content": "\"Jak każdy zabieg medyczny na pacjencie, należy uznać za dopuszczalne zabiegi na embrionie ludzkim, pod warunkiem że uszanują życie i integralność embrionu, nie narażając go na ryzyko nieproporcjonalnie wielkie; gdy są podejmowane w celu leczenia, poprawy jego stanu zdrowia lub dla ratowania zagrożonego życia\"."
        },
        {
          "type": "comment",
          "content": "\"Wytwarzanie embrionów ludzkich po to, aby były używane jako <<materiał biologiczny>>, jest niemoralne\". \n\n\"Niektóre próby interwencji w dziedzictwo chromosomowe lub genetyczne nie mają charakteru leczniczego, lecz zmierzają do wytwarzania istot ludzkich o określonej płci lub innych wcześniej ustalonych właściwościach. Manipulacje te sprzeciwiają się również godności osobowej istoty ludzkiej, jej integralności i tożsamości\" jedynej, niepowtarzalnej."
        },
        {
          "type": "label",
          "content": "Eutanazja"
        },
        {
          "type": "paragraph",
          "number": 2276,
          "content": "Osoby, których sprawność życiowa jest ograniczona lub osłabiona, domagają się szczególnego szacunku. Chorzy lub upośledzeni powinni być wspierani, by mogli prowadzić, w takiej mierze, w jakiej to możliwe, normalne życie."
        },
        {
          "type": "paragraph",
          "number": 2277,
          "content": "Eutanazja bezpośrednia, niezależnie od motywów i środków, polega na położeniu kresu życiu osób upośledzonych, chorych lub umierających. Jest ona moralnie niedopuszczalna."
        },
        {
          "type": "comment",
          "content": "W ten sposób działanie lub zaniechanie działania, które samo w sobie lub w zamierzeniu zadaje śmierć, by zlikwidować ból, stanowi zabójstwo głęboko sprzeczne z godnością osoby ludzkiej i z poszanowaniem Boga żywego, jej Stwórcy. Błąd w ocenie, w który można popaść w dobrej wierze, nie zmienia natury tego zbrodniczego czynu, który zawsze należy potępić i wykluczyć."
        },
        {
          "type": "paragraph",
          "number": 2278,
          "content": "Zaprzestanie zabiegów medycznych kosztownych, ryzykownych, nadzwyczajnych lub niewspółmiernych do spodziewanych rezultatów może być uprawnione. Jest to odmowa \"uporczywej terapii\". Nie zamierza się w ten sposób zadawać śmierci; przyjmuje się, że w tym przypadku nie można jej przeszkodzić. Decyzje powinny być podjęte przez pacjenta, jeśli ma do tego kompetencje i jest do tego zdolny; w przeciwnym razie - przez osoby uprawnione, zawsze z poszanowaniem rozumnej woli i słusznych interesów pacjenta."
        },
        {
          "type": "paragraph",
          "number": 2279,
          "content": "Nawet jeśli śmierć jest uważana za nieuchronną, zwykłe zabiegi przysługujące osobie chorej nie mogą być w sposób uprawniony przerywane. Stosowanie środków przeciwbólowych, by ulżyć cierpieniom umierającego, nawet za cenę skrócenia jego życia, może być moralnie zgodne z ludzką godnością, jeżeli śmierć nie jest zamierzona ani jako cel, ani jako środek, lecz jedynie przewidywana i tolerowana jako nieunikniona. Opieka paliatywna stanowi pierwszorzędną postać bezinteresownej miłości. Z tego tytułu powinna być popierana."
        },
        {
          "type": "label",
          "content": "Samobójstwo"
        },
        {
          "type": "paragraph",
          "number": 2280,
          "content": "Każdy jest odpowiedzialny przed Bogiem za swoje życie, które od Niego otrzymał. Bóg pozostaje najwyższym Panem życia. Jesteśmy obowiązani przyjąć je z wdzięcznością i chronić je ze względu na Jego cześć i dla zbawienia naszych dusz. Jesteśmy zarządcami, a nie właścicielami życia, które Bóg nam powierzył. Nie rozporządzamy nim."
        },
        {
          "type": "paragraph",
          "number": 2281,
          "content": "Samobójstwo zaprzecza naturalnemu dążeniu istoty ludzkiej do zachowania i przedłużenia swojego życia. Pozostaje ono w głębokiej sprzeczności z należytą miłością siebie. Jest także zniewagą miłości bliźniego, ponieważ w sposób nieuzasadniony zrywa więzy solidarności ze społecznością rodzinną, narodową i ludzką, wobec których mamy zobowiązania. Samobójstwo sprzeciwia się miłości Boga żywego."
        },
        {
          "type": "paragraph",
          "number": 2282,
          "content": "Samobójstwo popełnione z zamiarem dania \"przykładu\", zwłaszcza ludziom młodym, nabiera dodatkowo ciężaru zgorszenia. Dobrowolne współdziałanie w samobójstwie jest sprzeczne z prawem moralnym. Ciężkie zaburzenia psychiczne, strach lub poważna obawa przed próbą, cierpieniem lub torturami mogą zmniejszyć odpowiedzialność samobójcy."
        },
        {
          "type": "paragraph",
          "number": 2283,
          "content": "Nie powinno się tracić nadziei dotyczącej wiecznego zbawienia osób, które odebrały sobie życie. Bóg, w sobie wiadomy sposób, może dać im możliwość zbawiennego żalu. Kościół modli się za ludzi, którzy odebrali sobie życie."
        },
        {
          "type": "label",
          "content": "II. Poszanowanie godności człowieka"
        },
        {
          "type": "label",
          "content": "Poszanowanie duszy drugiego człowieka: zgorszenie"
        },
        {
          "type": "paragraph",
          "number": 2284,
          "content": "Zgorszenie jest postawą lub zachowaniem, które prowadzi drugiego człowieka do popełnienia zła. Ten, kto dopuszcza się zgorszenia, staje się kusicielem swego bliźniego. Narusza cnotę i prawość; może doprowadzić swego brata do śmierci duchowej. Zgorszenie jest poważnym wykroczeniem, jeśli uczynkiem lub zaniedbaniem dobrowolnie doprowadza drugiego człowieka do poważnego wykroczenia."
        },
        {
          "type": "paragraph",
          "number": 2285,
          "content": "Zgorszenie nabiera szczególnego ciężaru ze względu na autorytet tych, którzy je powodują, lub słabość tych, którzy go doznają. Nasz Pan wypowiedział takie przekleństwo: \"Kto by się stał powodem grzechu dla jednego z tych małych... temu byłoby lepiej kamień młyński zawiesić u szyi i utopić go w głębi morza\" (Mt 18, 6). Zgorszenie jest szczególnie ciężkie, gdy szerzą je ci, którzy, z natury bądź z racji pełnionych funkcji, obowiązani są uczyć i wychowywać innych. Takie zgorszenie Jezus zarzuca uczonym w Piśmie i faryzeuszom, porównując ich do wilków przebranych za owce."
        },
        {
          "type": "paragraph",
          "number": 2286,
          "content": "Zgorszenie może być spowodowane przez prawo lub instytucje, przez modę lub opinię publiczną."
        },
        {
          "type": "comment",
          "content": "W ten sposób winni zgorszenia są ci, którzy ustanawiają prawa lub struktury społeczne prowadzące do degradacji obyczajów i rozkładu życia religijnego lub do \"warunków społecznych, które, w sposób zamierzony czy nie, utrudniają albo praktycznie uniemożliwiają życie chrześcijańskie, zgodne z przykazaniami\". To samo dotyczy dyrektorów przedsiębiorstw, którzy wydają przepisy zachęcające do oszustwa, nauczycieli, którzy \"pobudzają do gniewu... swoich... uczniów\", lub tych, którzy manipulują opinią publiczną, odciągając ją od wartości moralnych."
        },
        {
          "type": "paragraph",
          "number": 2287,
          "content": "Ten, kto używa władzy, którą rozporządza w sposób prowadzący do czynienia zła, jest winny zgorszenia i odpowiedzialny za zło, któremu bezpośrednio lub pośrednio sprzyjał. \"Niepodobna, żeby nie przyszły zgorszenia; lecz biada temu, przez którego przychodzą\" (Łk 17,1)."
        },
        {
          "type": "label",
          "content": "Poszanowanie zdrowia"
        },
        {
          "type": "paragraph",
          "number": 2288,
          "content": "Życie i zdrowie fizyczne są cennymi dobrami powierzonymi nam przez Boga. Mamy się o nie rozsądnie troszczyć, uwzględniając potrzeby drugiego człowieka i dobra wspólnego."
        },
        {
          "type": "comment",
          "content": "Troska o zdrowie obywateli wymaga pomocy ze strony społeczeństwa w celu zapewnienia warunków życiowych, które pozwalają wzrastać i osiągać dojrzałość. Należą do nich: pożywienie i ubranie, mieszkanie, świadczenia zdrowotne, elementarne wykształcenie, zatrudnienie, pomoc społeczna."
        },
        {
          "type": "paragraph",
          "number": 2289,
          "content": "Chociaż moralność wzywa do poszanowania życia fizycznego, nie czyni z niego wartości absolutnej. Sprzeciwia się ona koncepcji neopogańskiej, która zmierza do popierania kultu ciała, do poświęcania mu wszystkiego, do bałwochwalczego stosunku do sprawności fizycznej i sukcesu sportowego. Z powodu selektywnego wyboru, jakiego dokonuje między silnymi a słabymi, koncepcja ta może prowadzić do wypaczenia stosunków międzyludzkich."
        },
        {
          "type": "paragraph",
          "number": 2290,
          "content": "Cnota umiarkowania uzdalnia do unikania wszelkiego rodzaju nadużyć dotyczących pożywienia, alkoholu, tytoniu i leków. Ci, którzy w stanie nietrzeźwym lub na skutek nadmiernego upodobania do szybkości zagrażają bezpieczeństwu drugiego człowieka i swemu własnemu - na drogach, na morzu lub w powietrzu - ponoszą poważną winę."
        },
        {
          "type": "paragraph",
          "number": 2291,
          "content": "Używanie narkotyków wyrządza bardzo poważne szkody zdrowiu i życiu ludzkiemu. Jest ciężkim wykroczeniem, chyba że wynika ze wskazań ściśle lekarskich. Nielegalna produkcja i przemyt narkotyków są działaniami gorszącymi; stanowią one bezpośredni współudział w działaniach głęboko sprzecznych z prawem moralnym, ponieważ skłaniają do nich."
        },
        {
          "type": "label",
          "content": "Poszanowanie osoby i badania naukowe"
        },
        {
          "type": "paragraph",
          "number": 2292,
          "content": "Doświadczenia naukowe, medyczne lub psychologiczne na osobach lub grupach ludzkich mogą przyczyniać się do leczenia chorych i do poprawy zdrowia publicznego."
        },
        {
          "type": "paragraph",
          "number": 2293,
          "content": "Podstawowe badania naukowe, jak również badania stosowane stanowią znaczący wyraz panowania człowieka nad stworzeniem. Nauka i technika są cennymi bogactwami, gdy służą człowiekowi i jego integralnemu rozwojowi dla dobra wszystkich; nie mogą jednak być celem samym w sobie ani celem postępu ludzkiego. Nauka i technika są podporządkowane człowiekowi, od którego biorą początek i rozwój; zatem w osobie i w jej wartościach moralnych znajdują one swoją celowość i świadomość swoich ograniczeń."
        },
        {
          "type": "paragraph",
          "number": 2294,
          "content": "Złudne jest domaganie się neutralności moralnej badań naukowych i ich zastosowań. Z drugiej strony, kryteria oceny nie mogą być wyprowadzane ani ze zwykłej efektywności technicznej, ani z użyteczności, która może z nich wynikać dla jednych, stanowiąc uszczerbek dla drugich, ani - co gorsza - z panujących ideologii. Nauka i technika z racji ich wewnętrznego znaczenia domagają się bezwarunkowego poszanowania podstawowych kryteriów moralności; powinny one służyć osobie ludzkiej, jej niezbywalnym prawom, jej prawdziwemu i integralnemu dobru zgodnie z planem i wolą Boga."
        },
        {
          "type": "paragraph",
          "number": 2295,
          "content": "Badania lub doświadczenia przeprowadzane na istocie ludzkiej nie mogą uzasadniać czynów samych w sobie sprzecznych z godnością osób i z prawem moralnym. Ewentualna zgoda osób poddawanych doświadczeniom nie usprawiedliwia takich czynów. Przeprowadzanie doświadczeń na istocie ludzkiej nie jest moralnie uzasadnione, jeżeli naraża jej życie lub integralność fizyczną i psychiczną na ryzyko niewspółmierne lub takie, którego dałoby się uniknąć. Przeprowadzanie doświadczeń na istotach ludzkich jest nie do pogodzenia z godnością osoby, szczególnie jeśli ma ono miejsce bez wyraźnej zgody danej osoby lub osób uprawnionych."
        },
        {
          "type": "paragraph",
          "number": 2296,
          "content": "Przeszczep narządów zgodny jest z prawem moralnym, jeśli fizyczne i psychiczne niebezpieczeństwa, jakie ponosi dawca, są proporcjinalne do pożądanego dobra biorcy. Oddawanie narządów po śmierci jest czynem szlachetnym i godnym pochwały; należy do niego zachęcać, ponieważ jest przejawem wielkodusznej solidarności. Moralnie nie do przyjęcia jest pobranie narządów, jeśli dawca lub jego bliscy, mający do tego prawo, nie udzielają na to wyraźnej zgody. Jest rzeczą moralnie niedopuszczalną bezpośrednie powodowanie trwałego kalectwa lub śmierci jednej istoty ludzkiej, nawet gdyby to miało przedłużyć życie innych osób."
        },
        {
          "type": "label",
          "content": "Poszanowanie integralności cielesnej"
        },
        {
          "type": "paragraph",
          "number": 2297,
          "content": "Uprowadzenia i branie zakładników sieją grozę i w ten sposób wywierają niedopuszczalną presję na ofiary. Są one moralnie niedopuszczalne. Terroryzm, który grozi, rani i zabija wszystkich bez różnicy,; jest on w głębokiej poważnej sprzeczności ze sprawiedliwością i miłością. Stosowanie tortur, polegające na przemocy fizycznej lub moralnej w celu uzyskania zeznań, ukarania winnych, zastraszenia przeciwników, zaspokojenia nienawiści, jest sprzeczne z poszanowaniem osoby i godności ludzkiej. Bezpośrednio zamierzone amputacje, okaleczenia ciała lub sterylizacje osób niewinnych są sprzeczne z prawem moralnym poza wskazaniami medycznymi o charakterze ściśle leczniczym."
        },
        {
          "type": "paragraph",
          "number": 2298,
          "content": "W czasach minionych te okrutne praktyki były powszechnie stosowane przez legalne rządy w celu utrzymania prawa i porządku, często bez sprzeciwu ze strony pasterzy Kościoła, którzy w swoim sądownictwie przyjęli przepisy prawa rzymskiego dotyczące tortur. Mimo tych godnych pożałowania faktów Kościół zawsze pouczał o obowiązku łagodności i miłosierdzia; zabraniał osobom duchownym przelewania krwi. W ostatnich czasach stało się oczywiste, że te okrutne praktyki nie były ani konieczne dla porządku publicznego, ani zgodne ze słusznymi prawami osoby ludzkiej. Przeciwnie - praktyki te prowadzą do jeszcze większych poniżeń. Powinno się działać w celu ich zniesienia. Trzeba modlić się za ofiary i za ich katów."
        },
        {
          "type": "label",
          "content": "Szacunek dla zmarłych"
        },
        {
          "type": "paragraph",
          "number": 2299,
          "content": "Należy okazywać szacunek i troskę umierającym, by pomóc im przeżyć ostatnie chwile w godności i w pokoju. Powinna wspomagać ich modlitwa bliskich, którzy winni zatroszczyć się o to, by chorzy w odpowiedniej chwili przyjęli sakramenty, przygotowujące na spotkanie z Bogiem żywym."
        },
        {
          "type": "paragraph",
          "number": 2300,
          "content": "Ciała zmarłych powinny być traktowane z szacunkiem i miłością wypływającą z wiary i nadziei zmartwychwstania. Grzebanie zmarłych jest uczynkiem miłosierdzia względem ciała; jest uczczeniem dzieci Bożych, będących świątynią Ducha Świętego."
        },
        {
          "type": "paragraph",
          "number": 2301,
          "content": "Sekcja zwłok może być moralnie dopuszczalna dla celów dochodzenia sądowego lub badań naukowych. Bezpłatne przekazywanie narządów po śmierci jest dopuszczalne i może zasługiwać na uznanie. Kościół zezwala na kremację zwłok, jeśli nie jest ona przejawem podważania wiary w zmartwychwstanie ciała."
        },
        {
          "type": "label",
          "content": "III. Obrona pokoju"
        },
        {
          "type": "label",
          "content": "Pokój"
        },
        {
          "type": "paragraph",
          "number": 2302,
          "content": "Nasz Pan, przypominając przykazanie: \"Nie zabijaj!\" (Mt 5, 21), domaga się pokoju serca i piętnuje niemoralność zbrodniczego gniewu i nienawiści. Gniew jest pragnieniem odwetu. \"Pragnienie odwetu celem zaszkodzenia karanemu jest niedozwolone\"; natomiast godne pochwały jest wynagrodzenie\" w celu skorygowania wady i zachowania dobra sprawiedliwości\". Jeśli gniew posuwa się do dobrowolnego pragnienia zabójstwa lub ciężkiego zranienia bliźniego, stanowi poważne wykroczenie przeciw miłości; jest grzechem śmiertelnym. Pan mówi: \"Każdy, kto się gniewa na swego brata, podlega sądowi\" (Mt 5, 22)."
        },
        {
          "type": "paragraph",
          "number": 2303,
          "content": "Nienawiść zamierzona jest przeciwna miłości. Nienawiść do bliźniego jest grzechem, gdy człowiek dobrowolnie chce dla niego zła. Nienawiść jest grzechem ciężkim, gdy dobrowolnie życzy się bliźniemu poważnej szkody. \"A Ja wam powiadam: Miłujcie waszych nieprzyjaciół i módlcie się za tych, którzy was prześladują; tak będziecie synami Ojca waszego, który jest w niebie...\" (Mt 5, 44-45)."
        },
        {
          "type": "paragraph",
          "number": 2304,
          "content": "Poszanowanie i rozwój życia ludzkiego domagają się pokoju. Pokój nie polega jedynie na braku wojny i nie ogranicza się do zapewnienia równowagi sił. Nie da się osiągnąć pokoju na ziemi bez obrony dóbr osoby ludzkiej, swobodnej wymiany myśli między ludźmi, poszanowania godności osób i narodów, wytrwałego dążenia do braterstwa. Jest on \"spokojem porządku\". Jest dziełem sprawiedliwości i owocem miłości."
        },
        {
          "type": "paragraph",
          "number": 2305,
          "content": "Pokój ziemski jest obrazem i owocem pokoju Chrystusa, który jest mesjańskim \"Księciem Pokoju\" (Iz 9, 5). Przez krew przelaną na krzyżu, \"w sobie zadawszy śmierć wrogości\" (Ef 2, 16), pojednał On ludzi z Bogiem, a swój Kościół ustanowił sakramentem jedności rodzaju ludzkiego i jego zjednoczenia z Bogiem. \"On... jest naszym pokojem\" (Ef 2,14). Jezus ogłasza: \"Błogosławieni, którzy wprowadzają pokój\" (Mt 5, 9)."
        },
        {
          "type": "paragraph",
          "number": 2306,
          "content": "Ci, którzy wyrzekają się przemocy oraz krwawych działań i w celu ochrony praw człowieka odwołują się do środków obronnych, jakie dostępne są najsłabszym, dają świadectwo miłości ewangelicznej, pod warunkiem że nie przynosi to szkody prawom ani obowiązkom innych ludzi i społeczeństw. Świadczą oni w sposób uprawniony o powadze ryzyka fizycznego i moralnego uciekania się do przemocy, która powoduje zniszczenia i ofiary."
        },
        {
          "type": "label",
          "content": "Unikanie wojny"
        },
        {
          "type": "paragraph",
          "number": 2307,
          "content": "Piąte przykazanie zakazuje dobrowolnego niszczenia życia ludzkiego. Z powodu zła i niesprawiedliwości, jakie pociąga za sobą wszelka wojna, Kościół usilnie wzywa wszystkich do modlitwy i działania, by dobroć Boża uwolniła nas od odwiecznego zniewolenia przez wojnę."
        },
        {
          "type": "paragraph",
          "number": 2308,
          "content": "Każdy obywatel i wszyscy rządzący są zobowiązani do działania na rzecz unikania wojen. Tak długo jednak jak \"będzie istniało niebezpieczeństwo wojny, a równocześnie brakować będzie międzynarodowej władzy posiadającej niezbędne kompetencje i wyposażonej w odpowiednią siłę... rządom nie można odmawiać prawa do koniecznej obrony, byle wyczerpały wpierw wszystkie środki pokojowych rokowań\"."
        },
        {
          "type": "paragraph",
          "number": 2309,
          "content": "Należy ściśle wziąć pod uwagę dokładne warunki usprawiedliwiające uprawnioną obronę z użyciem siły militarnej. Powaga takiej decyzji jest podporządkowana ścisłym warunkom uprawnienia moralnego. Potrzeba jednocześnie w tym przypadku: \n- aby szkoda wyrządzana przez napastnika narodowi lub wspólnocie narodów była długotrwała, poważna i niezaprzeczalna; \n- aby wszystkie pozostałe środki zmierzające do położenia jej kresu okazały się nierealne lub nieskuteczne; \n- aby były uzasadnione warunki powodzenia; \n- aby użycie broni nie pociągnęło za sobą jeszcze poważniejszego zła i zamętu niż zło, które należy usunąć. W ocenie tego warunku należy uwzględnić potęgę współczesnych środków niszczenia."
        },
        {
          "type": "comment",
          "content": "Są to elementy tradycyjnie wymieniane w teorii tzw. wojny sprawiedliwej."
        },
        {
          "type": "comment",
          "content": "Ocena warunków uprawnienia moralnego należy do roztropnego osądu tych, którzy ponoszą odpowiedzialność za dobro wspólne."
        },
        {
          "type": "paragraph",
          "number": 2310,
          "content": "Władze publiczne mają w tym przypadku prawo i obowiązek nałożyć na obywateli zobowiązania konieczne dla obrony narodowej. Ci, którzy poświęcają się sprawie ojczyzny, służąc w wojsku, są sługami bezpieczeństwa i wolności narodów. Jeżeli wywiązują się należycie ze swojego zadania, prawdziwie przyczyniają się do dobra wspólnego narodu i utrwalenia pokoju."
        },
        {
          "type": "paragraph",
          "number": 2311,
          "content": "Władze publiczne powinny uwzględnić przypadek tych, którzy z pobudek sumienia odmawiają użycia broni; są oni jednak zobowiązani w inny sposób służyć wspólnocie ludzkiej."
        },
        {
          "type": "paragraph",
          "number": 2312,
          "content": "Kościół i rozum ludzki stwierdzają trwałą ważność prawa moralnego podczas konfliktów zbrojnych. \"Gdyby na nieszczęście już do wojny doszło, nie wszystko tym samym staje się między walczącymi stronami dopuszczalne\"."
        },
        {
          "type": "paragraph",
          "number": 2313,
          "content": "Należy szanować i traktować humanitarnie ludność cywilną, rannych żołnierzy i jeńców. Działania w sposób zamierzony sprzeczne z prawem narodów i jego powszechnymi zasadami, podobnie jak nakazujące je zarządzenia, są zbrodniami. Nie wystarczy ślepe posłuszeństwo, by usprawiedliwić tych, którzy się im podporządkowują. Zagłada ludu, narodu czy mniejszości etnicznej powinna być potępiona jako grzech śmiertelny. Istnieje moralny obowiązek stawiania oporu rozkazom, które nakazują ludobójstwo."
        },
        {
          "type": "paragraph",
          "number": 2314,
          "content": "\"Wszelkie działania wojenne, zmierzające bez żadnej różnicy do zniszczenia całych miast lub też większych połaci kraju z ich mieszkańcami, są zbrodnią przeciw Bogu i samemu człowiekowi, zasługującą na stanowcze i natychmiastowe potępienie\". Ryzykiem nowoczesnej wojny jest stwarzanie okazji posiadaczom broni masowej zagłady, zwłaszcza atomowej, biologicznej lub chemicznej, do popełniania takich zbrodni."
        },
        {
          "type": "paragraph",
          "number": 2315,
          "content": "Gromadzenie broni wydaje się wielu ludziom paradoksalnym sposobem powstrzymania ewentualnych przeciwników od wojny. Widzą w tym najbardziej skuteczny ze środków zdolnych zapewnić pokój między narodami. Wobec takiego odstraszającego zabiegu powinno się wysunąć poważne zastrzeżenia moralne. Wyścig zbrojeń nie zapewnia pokoju. Nie tylko nie eliminuje przyczyn wojny, ale może je jeszcze nasilić. Wydawanie ogromnych sum na produkcję ciągle nowych rodzajów broni uniemożliwia przyjście z pomocą głodującej ludności, hamuje rozwój narodów. Nadmierne zbrojenia mnożą przyczyny konfliktów i zwiększają ryzyko ich rozprzestrzeniania się."
        },
        {
          "type": "paragraph",
          "number": 2316,
          "content": "Produkcja broni i handel nią dotykają wspólnego dobra narodów i wspólnoty międzynarodowej. Władze publiczne mają więc prawo i obowiązek ich ustawowego uregulowania. Dążenie do doraźnych interesów prywatnych lub zbiorowych nie może usprawiedliwić przedsięwzięć, które podsycają przemoc i konflikty między narodami oraz naruszają międzynarodowy porządek prawny."
        },
        {
          "type": "paragraph",
          "number": 2317,
          "content": "Niesprawiedliwości, nadmierne nierówności w porządku gospodarczym lub społecznym, zazdrość, podejrzliwość i pycha, które szkodliwie szerzą się między ludźmi i narodami, wciąż zagrażają pokojowi i powodują wojny. Wszystko, co czyni się, by zlikwidować te nieporządki, przyczynia się do budowania pokoju i unikania wojny:"
        },
        {
          "type": "comment",
          "content": "Ludziom, o ile są grzeszni, zagraża niebezpieczeństwo wojny i aż do nadejścia Chrystusa będzie zagrażać; o ile natomiast zespoleni w miłości przezwyciężają grzech, to i gwałty są przezwyciężane, aż do wypełnienia słowa: \"przekują miecze na lemiesze, a włócznie swoje na sierpy. Nie podniesie naród przeciw narodowi miecza, ani się ćwiczyć będą dalej ku bitwie\" (Iz 2, 4)."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 2318,
          "content": "\"W Jego ręku - tchnienie życia i dusza każdego człowieka\" (Hi 12,10)"
        },
        {
          "type": "paragraph",
          "number": 2319,
          "content": "Każde życie ludzkie od chwili poczęcia aż do śmierci jest święte, ponieważ osoba ludzka była chciana dla niej samej na obraz i podobieństwo Boga żywego i świętego."
        },
        {
          "type": "paragraph",
          "number": 2320,
          "content": "Zabójstwo człowieka jest głęboko sprzeczne z godnością osoby i świętością Stwórcy."
        },
        {
          "type": "paragraph",
          "number": 2321,
          "content": "Zakaz zabójstwa nie znosi prawa do unieszkodliwienia napastnika. Uprawniona obrona jest poważnym obowiązkiem tego, kto jest odpowiedzialny za życie drugiego człowieka lub za dobro wspólne."
        },
        {
          "type": "paragraph",
          "number": 2322,
          "content": "Dziecko od chwili poczęcia ma prawo do życia. Bezpośrednie przerwanie ciąży, to znaczy zamierzone jako cel lub środek, jest \"praktyką... haniebną\", poważnie sprzeciwiającą się prawu moralnemu. Kościół nakłada kanoniczną karę ekskomuniki za to przestępstwo przeciw życiu ludzkiemu."
        },
        {
          "type": "paragraph",
          "number": 2323,
          "content": "Ponieważ embrion powinien być uważany za osobę od chwili poczęcia, powinno się bronić jego integralności, troszczyć się o niego i leczyć go jak każdą inną istotę ludzką."
        },
        {
          "type": "paragraph",
          "number": 2324,
          "content": "Eutanazja zamierzona, niezależnie od jej form i motywów jest zabójstwem. Jest głęboko sprzeczna z godnością osoby ludzkiej i z poszanowaniem Boga żywego, jej Stwórcy."
        },
        {
          "type": "paragraph",
          "number": 2325,
          "content": "Samobójstwo pozostaje w głębokiej sprzeczności ze sprawiedliwością, nadzieją i miłością. Jest zakazane przez piąte przykazanie."
        },
        {
          "type": "paragraph",
          "number": 2326,
          "content": "Zgorszenie jest poważnym wykroczeniem, gdy uczynkiem lub zaniedbaniem dobrowolnie doprowadza drugiego człowieka do ciężkiego grzechu."
        },
        {
          "type": "paragraph",
          "number": 2327,
          "content": "Z powodu zła i niesprawiedliwości, jakie pociąga za sobą wszelka wojna, powinniśmy czynić wszystko, co rozumnie możliwe, by jej unikać. Kościół modli się: \"Od powietrza, głodu, ognia i wojny zachowaj nas, Panie\"."
        },
        {
          "type": "paragraph",
          "number": 2328,
          "content": "Kościół i rozum ludzki stwierdzają trwałą ważność prawa moralnego podczas konfliktów zbrojnych. Działania dobrowolnie sprzeczne z prawem narodów i jego powszechnymi zasadami są zbrodniami."
        },
        {
          "type": "paragraph",
          "number": 2329,
          "content": "\"Wyścig zbrojeń stanowi najgroźniejsią plagę ludzkości, a równocześnie nieznośną krzywdę dla ubogich\"."
        },
        {
          "type": "paragraph",
          "number": 2330,
          "content": "\"Błogosławieni, którzy wprowadzają pokój, albowiem oni będą nazwani synami Bożymi\" (Mt 5, 9)."
        },
        {
          "type": "article",
          "content": "Artykuł szósty\n\nSZÓSTE PRZYKAZANIE"
        },
        {
          "type": "comment",
          "content": "Nie będziesz cudzołożył (Wj 20,14; Pwt 5,17). \n\nSłyszeliście, że powiedziano: Nie cudzołóż! A Ja wam powiadam: Każdy, kto pożądliwie patrzy na kobietę, już się w swoim sercu dopuścił z nią cudzołóstwa (Mt 5, 27-28)."
        },
        {
          "type": "label",
          "content": "I. \"Mężczyzną i niewiastą stworzył ich\""
        },
        {
          "type": "paragraph",
          "number": 2331,
          "content": "\"Bóg jest miłością i w samym sobie przeżywa tajemnicę osobowej wspólnoty miłości. Stwarzając człowieka na swój obraz... Bóg wpisuje w człowieczeństwo mężczyzny i kobiety powołanie, a więc zdolność do miłości i wspólnoty oraz odpowiedzialność za nie\"."
        },
        {
          "type": "comment",
          "content": "\"Stworzył... Bóg człowieka na swój obraz... stworzył mężczyznę i niewiastę\" (Rdz 1, 27); \"Bądźcie płodni i rozmnażajcie się\" (Rdz 1, 28); \"Gdy Bóg stworzył człowieka, na podobieństwo Boga stworzył go; stworzył mężczyznę i niewiastę, pobłogosławił ich i dał im nazwę <<ludzie>>, wtedy gdy ich stworzył\" (Rdz 5,1-2)."
        },
        {
          "type": "paragraph",
          "number": 2332,
          "content": "Płciowość wywiera wpływ na wszystkie sfery osoby ludzkiej w jedności jej ciała i duszy. Dotyczy ona szczególnie uczuciowości, zdolności do miłości oraz prokreacji i - w sposób ogólniejszy - umiejętności nawiązywania więzów komunii z drugim człowiekiem."
        },
        {
          "type": "paragraph",
          "number": 2333,
          "content": "Każdy człowiek, mężczyzna i kobieta, powinien uznać i przyjąć swoją tożsamość płciową. Zróżnicowanie i komplementarność fizyczna, moralna i duchowa są ukierunkowane na dobro małżeństwa i rozwój życia rodzinnego. Harmonia małżeństwa i społeczeństwa zależy częściowo od sposobu, w jaki mężczyzna i kobieta przeżywają swoją komplementarność oraz wzajemną potrzebę i pomoc."
        },
        {
          "type": "paragraph",
          "number": 2334,
          "content": "\"Stwarzając człowieka <<mężczyznę i niewiastę>>, Bóg obdarza godnością osobową w równej mierze mężczyznę i kobietę\". \"Człowiek jest osobą, w równej mierze mężczyzna i kobieta, oboje wszakże zostali stworzeni na obraz i podobieństwo Boga osobowego\"."
        },
        {
          "type": "paragraph",
          "number": 2335,
          "content": "Każda z dwu płci z taką samą godnością, chociaż w różny sposób, jest obrazem mocy i czułej miłości Boga. Jedność mężczyzny i kobiety w małżeństwie jest sposobem naśladowania w ciele wspaniałomyślności i płodności Stwórcy: \"Mężczyzna opuszcza ojca swego i matkę swoją i łączy się ze swą żoną tak ściśle, że stają się jednym ciałem\" (Rdz 2, 24). Z tej jedności wywodzą się wszystkie pokolenia ludzkie."
        },
        {
          "type": "paragraph",
          "number": 2336,
          "content": "Jezus przyszedł odnowić stworzenie w jego pierwotnej nieskazitelności. W Kazaniu na Górze dokładnie wyjaśnia zamysł Boga: \"Słyszeliście, że powiedziano: Nie cudzołóż! A Ja wam powiadam: Każdy, kto pożądliwie patrzy na kobietę, już się w swoim sercu dopuścił z nią cudzołóstwa\" (Mt 5, 27-28). Człowiek nie powinien rozdzielać tego, co Bóg złączył. Tradycja Kościoła zawsze uważała, że szóste przykazanie obejmuje całość ludzkiej płciowości."
        },
        {
          "type": "label",
          "content": "II. Powołanie do czystości"
        },
        {
          "type": "paragraph",
          "number": 2337,
          "content": "Czystość oznacza osiągniętą integrację płciowości w osobie, a w konsekwencji wewnętrzną jedność człowieka w jego bycie cielesnym i duchowym. Płciowość, w której wyraża się przynależność człowieka do świata cielesnego i biologicznego, staje się osobowa i prawdziwie ludzka, gdy zostaje włączona w relację osoby do osoby, we wzajemny dar mężczyzny i kobiety, który jest całkowity i nieograniczony w czasie. Cnota czystości obejmuje zatem integralność osoby i integralność daru."
        },
        {
          "type": "label",
          "content": "Integralność osoby"
        },
        {
          "type": "paragraph",
          "number": 2338,
          "content": "Osoba żyjąca w czystości zachowuje integralność obecnych w niej sił życia i miłości. Integralność ta zapewnia jedność osoby i sprzeciwia się wszelkiemu raniącemu ją postępowaniu. Nie toleruje ani podwójnego życia, ani podwójnej mowy."
        },
        {
          "type": "paragraph",
          "number": 2339,
          "content": "Czystość domaga się osiągnięcia panowania nad sobą, które jest pedagogią ludzkiej wolności. Alternatywa jest oczywista: albo człowiek panuje nad swoimi namiętnościami i osiąga pokój, albo pozwala zniewolić się przez nie i staje się nieszczęśliwy. \"Godność człowieka wymaga, aby działał ze świadomego i wolnego wyboru, to znaczy osobowo, od wewnątrz poruszony i naprowadzony, a nie pod wpływem ślepego popędu wewnętrznego lub też zgoła przymusu zewnętrznego. Taką zaś wolność zdobywa człowiek, gdy uwalniając się od wszelkiej niewoli namiętności, dąży do swojego celu drogą wolnego wyboru dobra oraz zapewnia sobie skutecznie i pilnie odpowiednie pomoce\"."
        },
        {
          "type": "paragraph",
          "number": 2340,
          "content": "Kto chce pozostać wierny przyrzeczeniom chrztu i przeciwstawić się pokusom, podejmie w tym celu środki takie, jak: poznanie siebie, praktykowanie ascezy odpowiedniej do spotykanych sytuacji, posłuszeństwo przykazaniom Bożym, ćwiczenie się w cnotach moralnych i wierność modlitwie. \"Czystość integruje nas na nowo i prowadzi do jedności, którą utraciliśmy, rozpraszając się w wielości\"."
        },
        {
          "type": "paragraph",
          "number": 2341,
          "content": "Cnota czystości pozostaje w zależności od kardynalnej cnoty umiarkowania, która zmierza do przeniknięcia rozumem uczuć i popędów ludzkiej zmysłowości."
        },
        {
          "type": "paragraph",
          "number": 2342,
          "content": "Panowanie nad sobą jest zadaniem długotrwałym. Nigdy nie należy uważać, że zdobyło się je raz na zawsze. Zakłada ono wysiłek podejmowany we wszystkich okresach życia. Wymagany wysiłek powinien być bardziej intensywny w pewnych okresach - gdy kształtuje się osobowość, w dzieciństwie i w młodości."
        },
        {
          "type": "paragraph",
          "number": 2343,
          "content": "W dziedzinie czystości znane są prawa wzrostu, który dokonuje się etapami naznaczonymi niedoskonałością i dość często grzechem. \"Człowiek cnotliwy i czysty formuje się dzień po dniu, podejmując liczne i dobrowolne decyzje; dlatego poznaje, miłuje i czyni dobro moralne odpowiednio do etapów swojego rozwoju\"."
        },
        {
          "type": "paragraph",
          "number": 2344,
          "content": "Czystość jest zadaniem wyjątkowo osobistym; zakłada również wysiłek kulturowy, gdyż istnieje \"wzajemna zależność między postępem osoby ludzkiej i rozwojem społeczeństwa\". Czystość zakłada poszanowanie praw osoby, szczególnie prawa do otrzymywania informacji i wychowania, które szanują moralne i duchowe wymiary życia ludzkiego."
        },
        {
          "type": "paragraph",
          "number": 2345,
          "content": "Czystość jest cnotą moralną. Jest ona również darem Bożym, łaską, owocem działania Ducha. Duch Święty uzdalnia odnowionego wodą chrztu do naśladowania czystości Chrystusa."
        },
        {
          "type": "label",
          "content": "Integralność daru z siebie"
        },
        {
          "type": "paragraph",
          "number": 2346,
          "content": "Miłość jest formą wszystkich cnót. Pod jej wpływem czystość jawi się jako szkoła daru z własnej osoby. Panowanie nad sobą jest podporządkowane darowi z siebie. Czystość prowadzi tego, kto ją praktykuje, do stawania się wobec bliźniego świadkiem wierności i czułości Boga."
        },
        {
          "type": "paragraph",
          "number": 2347,
          "content": "Cnota czystości rozwija się w przyjaźni. Wskazuje ona uczniowi, jak iść za Chrystusem i jak Go naśladować, ponieważ wybrał nas na swoich przyjaciół oddał się nam całkowicie i uczynił nas uczestnikami swojej Boskiej natury. Czystość jest obietnicą nieśmiertelności. Czystość przejawia się szczególnie w przyjaźni wobec bliźniego. Przyjaźń rozwijana między osobami tej samej płci bądź różnych płci stanowi wielkie dobro dla wszystkich. Prowadzi do wspólnoty duchowej."
        },
        {
          "type": "label",
          "content": "Różne formy czystości"
        },
        {
          "type": "paragraph",
          "number": 2348,
          "content": "Każdy ochrzczony jest powołany do czystości. Chrześcijanin \"przyoblekł się w Chrystusa\" (Ga 3, 27), wzór wszelkiej czystości. Wszyscy wierzący w Chrystusa są powołani do życia w czystości zgodnie z różnymi stanami życia. W chwili chrztu chrześcijanin zobowiązał się do czystego przeżywania swojej uczuciowości."
        },
        {
          "type": "paragraph",
          "number": 2349,
          "content": "\"Wszyscy ludzie powinni odznaczać się cnotą czystości stosownie do różnych stanów swego życia; jedni, przyrzekając Bogu dziewictwo lub święty celibat, w ten sposób mogąc łatwiej poświęcić się niepodzielnym sercem Bogu; inni natomiast prowadząc życie w taki sposób, jaki prawo moralne określa dla wszystkich, zależnie od tego, czy są związani małżeństwem, czy nie\". Osoby związane małżeństwem są wezwane do życia w czystości małżeńskiej; pozostali praktykują czystość we wstrzemięźliwości:"
        },
        {
          "type": "comment",
          "content": "Istnieją trzy formy cnoty czystości: jedna dotyczy stanu małżeńskiego, druga - wdowieństwa, trzecia - dziewictwa. Nie pochwalamy jednej z nich z wyłączeniem pozostałych... Dyscyplina Kościoła pod tym względem jest bogata."
        },
        {
          "type": "paragraph",
          "number": 2350,
          "content": "Narzeczeni są powołani do życia w czystości przez zachowanie wstrzemięźliwości. Poddani w ten sposób próbie, odkryją wzajemny szacunek, będą uczyć się wierności i nadziei na otrzymanie siebie nawzajem od Boga. Przejawy czułości właściwe miłości małżeńskiej powinni zachować na czas małżeństwa. Powinni pomagać sobie wzajemnie we wzrastaniu w czystości."
        },
        {
          "type": "label",
          "content": "Wykroczenia przeciw czystości"
        },
        {
          "type": "paragraph",
          "number": 2351,
          "content": "Rozwiązłość jest nieuporządkowanym pożądaniem lub nieumiarkowanym korzystaniem z przyjemności cielesnych. Przyjemność seksualna jest moralnie nieuporządkowana, gdy szuka się jej dla niej samej w oderwaniu od nastawienia na prokreację i zjednoczenie."
        },
        {
          "type": "paragraph",
          "number": 2352,
          "content": "Przez masturbację należy rozumieć dobrowolne pobudzanie narządów płciowych w celu uzyskania przyjemności cielesnej. \"Zarówno Urząd Nauczycielski Kościoła wraz z niezmienną tradycją, jak i zmysł moralny chrześcijan stanowczo stwierdzają, że masturbacja jest aktem wewnętrznie i poważnie nieuporządkowanym\". \"Bez względu na świadomy i dobrowolny motyw użycie narządów płciowych poza prawidłowym współżyciem małżeńskim w sposób istotny sprzeciwia się ich celowości\". Poszukuje się w niej przyjemności płciowej poza \"relacją płciową, wymaganą przez porządek moralny, która urzeczywistnia <<w kontekście prawdziwej miłości pełny sens wzajemnego oddawania się sobie i przekazywania życia ludzkiego>>\". W celu sformułowania wyważonej oceny odpowiedzialności moralnej konkretnych osób i ukierunkowania działań duszpasterskich należy wziąć pod uwagę niedojrzałość uczuciową, nabyte nawyki, stany lękowe lub inne czynniki psychiczne czy społeczne, które mogą zmniejszyć, a nawet zredukować do minimum winę moralną."
        },
        {
          "type": "paragraph",
          "number": 2353,
          "content": "Nierząd jest zjednoczeniem cielesnym między wolnym mężczyzną i wolną kobietą poza małżeństwem. Jest on w poważnej sprzeczności z godnością osoby ludzkiej i jej płciowości w sposób naturalny podporządkowanej dobru małżonków, jak również przekazywaniu życia i wychowaniu dzieci. Poza tym nierząd jest poważnym wykroczeniem, gdy powoduje deprawację młodzieży."
        },
        {
          "type": "paragraph",
          "number": 2354,
          "content": "Pornografia polega na wyrwaniu aktów płciowych, rzeczywistych lub symulowanych, z intymności partnerów, aby w sposób zamierzony pokazywać je innym. Znieważa ona czystość, ponieważ stanowi wynaturzenie aktu małżeńskiego, wzajemnego intymnego daru małżonków. Narusza poważnie godność tych, którzy jej się oddają (aktorzy, sprzedawcy, publiczność), ponieważ jedni stają się dla drugich przedmiotem prymitywnej przyjemności i niedozwolonego zarobku. Przenosi ona ich wszystkich w świat iluzoryczny. Pornografia jest ciężką winą. Władze cywilne powinny zabronić wytwarzania i rozpowszechniania materiałów pornograficznych."
        },
        {
          "type": "paragraph",
          "number": 2355,
          "content": "Prostytucja narusza godność osoby, która oddaje się prostytucji, stając się przedmiotem przyjemności cielesnej kogoś drugiego. Ten, kto płaci, grzeszy ciężko przeciw sobie samemu; niszczy czystość, do której zobowiązuje go chrzest, i znieważa swoje ciało, świątynię Ducha Świętego. Prostytucja stanowi plagę społeczną. Dotyka na ogół kobiety, lecz także mężczyzn, dzieci i młodzież (w dwóch ostatnich przypadkach grzech jest jednocześnie zgorszeniem). Oddawanie się prostytucji jest zawsze grzechem ciężkim, jednak nędza, szantaż i presja społeczna mogą zmniejszyć odpowiedzialność za winę."
        },
        {
          "type": "paragraph",
          "number": 2356,
          "content": "Gwałt oznacza wtargnięcie przemocą w intymność płciową osoby. Jest naruszeniem sprawiedliwości i miłości. Rani on głęboko prawo każdego człowieka do szacunku, wolności oraz integralności fizycznej i moralnej. Wyrządza poważną krzywdę ofierze i może wywrzeć piętno na całym jej życiu. Jest zawsze czynem wewnętrznie złym. Jeszcze poważniejszy jest gwałt popełniony przez rodziców (por. kazirodztwo) lub wychowawców na dzieciach, które są im powierzone."
        },
        {
          "type": "label",
          "content": "Czystość i homoseksualizm"
        },
        {
          "type": "paragraph",
          "number": 2357,
          "content": "Homoseksualizm oznacza relacje między mężczyznami lub kobietami odczuwającymi pociąg płciowy, wyłączny lub dominujący, do osób tej samej płci. Przybierał on bardzo zróżnicowane formy na przestrzeni wieków i w różnych kulturach. Jego psychiczna geneza pozostaje w dużej części nie wyjaśniona. Tradycja, opierając się na Piśmie świętym, przedstawiającym homoseksualizm jako poważne zepsucie, zawsze głosiła, że \"akty homoseksualizmu z samej swojej wewnętrznej natury są nieuporządkowane\". Są one sprzeczne z prawem naturalnym; wykluczają z aktu płciowego dar życia. Nie wynikają z prawdziwej komplementarności uczuciowej i płciowej. W żadnym wypadku nie będą mogły zostać zaaprobowane."
        },
        {
          "type": "paragraph",
          "number": 2358,
          "content": "Pewna liczba mężczyzn i kobiet przejawia głęboko osadzone skłonności homoseksualne. Skłonność taka, obiektywnie nieuporządkowana, dla większości z nich stanowi ona trudne doświadczenie. Powinno się traktować te osoby z szacunkiem, współczuciem i delikatnością. Powinno się unikać wobec nich jakichkolwiek oznak niesłusznej dyskryminacji. Osoby te są wezwane do wypełniania woli Bożej w swoim życiu i - jeśli są chrześcijanami - do złączenia z ofiarą krzyża Pana trudności, jakie mogą napotykać z powodu swojej kondycji."
        },
        {
          "type": "paragraph",
          "number": 2359,
          "content": "Osoby homoseksualne są wezwane do czystości. Dzięki cnotom panowania nad sobą, które uczą wolności wewnętrznej, niekiedy dzięki wsparciu bezinteresownej przyjaźni, przez modlitwę i łaskę sakramentalną, mogą i powinny przybliżać się one - stopniowo i zdecydowanie - do doskonałości chrześcijańskiej."
        },
        {
          "type": "label",
          "content": "III. Miłość małżonków"
        },
        {
          "type": "paragraph",
          "number": 2360,
          "content": "Płciowość jest podporządkowana miłości małżeńskiej mężczyzny i kobiety. W małżeństwie cielesna intymność małżonków staje się znakiem i rękojmią komunii duchowej. Między ochrzczonymi więzy małżeńskie są uświęcone przez sakrament."
        },
        {
          "type": "paragraph",
          "number": 2361,
          "content": "\"Płciowość, przez którą mężczyzna i kobieta oddają się sobie wzajemnie we właściwych i wyłącznych aktach małżeńskich, nie jest bynajmniej zjawiskiem czysto biologicznym, lecz dotyczy samej wewnętrznej istoty osoby ludzkiej jako takiej. Urzeczywistnia się ona w sposób prawdziwie ludzki tylko wtedy, gdy stanowi integralną część miłości, którą mężczyzna i kobieta wiążą się z sobą aż do śmierci\"."
        },
        {
          "type": "comment",
          "content": "Tobiasz podniósł się z łóżka i powiedział do Sary: \"Wstań, siostro, módlmy się i błagajmy Pana naszego, aby okazał nam miłosierdzie i ocalił nas\". Wstała i ona i zaczęli się modlić i błagać, aby dostąpić ocalenia. I zaczęli tak mówić: \nBądź uwielbiony, Boże ojców naszych... \nTyś stworzył Adama, \ni stworzyłeś dla niego pomocną ostoję - Ewę, jego żonę, \ni z obojga powstał rodzaj ludzki. \nI Ty rzekłeś: \nNie jest dobrze być człowiekowi samemu, \nuczyńmy mu pomocnicę podobną do niego. \nA teraz nie dla rozpusty \nbiorę tę siostrę moją za żonę, \nale dla związku prawego. \nOkaż mnie i jej miłosierdzie i pozwól razem dożyć starości! \nI powiedzieli kolejno: Amen, amen! A potem spali całą noc (Tb 8, 4-9)."
        },
        {
          "type": "paragraph",
          "number": 2362,
          "content": "\"Akty... przez które małżonkowie jednoczą się z sobą w sposób intymny i czysty, są uczciwe i godne; a jeśli spełniane są prawdziwie po ludzku, są oznaką i podtrzymaniem wzajemnego oddania się, przez które małżonkowie ubogacają się sercem radosnym i wdzięcznym\". Płciowość jest źródłem radości i przyjemności:"
        },
        {
          "type": "comment",
          "content": "Sam Stwórca sprawił... że małżonkowie we wspólnym, całkowitym oddaniu się fizycznym doznają przyjemności i szczęścia cielesnego i duchowego. Gdy więc małżonkowie szukają i używają tej przyjemności, nie czynią niczego złego, korzystają tylko z tego, czego udzielił im Stwórca. I w tym jednak powinni małżonkowie umieć pozostawać w granicach słusznego umiarkowania."
        },
        {
          "type": "paragraph",
          "number": 2363,
          "content": "Przez zjednoczenie małżonków urzeczywistnia się podwójny cel małżeństwa: dobro samych małżonków i przekazywanie życia. Nie można rozdzielać tych dwóch znaczeń, czyli wartości małżeństwa, bez naruszenia życia duchowego małżonków i narażenia dobra małżeństwa oraz przyszłości rodziny. Miłość małżeńska mężczyzny i kobiety powinna więc spełniać podwójne wymaganie: wierności i płodności."
        },
        {
          "type": "label",
          "content": "Wierność małżeńska"
        },
        {
          "type": "paragraph",
          "number": 2364,
          "content": "\"Wspólnota życia i miłości małżeńskiej, ustanowiona przez Stwórcę i unormowana Jego prawami, zawiązuje się przez przymierze małżeńskie, czyli przez nieodwołalną osobistą zgodę\". Małżonkowie oddają się sobie wzajemnie w sposób ostateczny i całkowity. Już nie są dwoje, ale stanowią odtąd jedno ciało. Przymierze dobrowolnie zawarte przez małżonków nakłada na nich obowiązek podtrzymywania jego jedności i nierozerwalności. \"Co... Bóg złączył, tego człowiek niech nie rozdziela!\" (Mk 10, 9)."
        },
        {
          "type": "paragraph",
          "number": 2365,
          "content": "Wierność oznacza stałość w dochowywaniu danego słowa. Bóg jest wierny. Sakrament małżeństwa wprowadza mężczyznę i kobietę w wierność Chrystusa wobec Jego Kościoła. Przez czystość małżeńską świadczą oni wobec świata o tej tajemnicy:"
        },
        {
          "type": "comment",
          "content": "Święty Jan Chryzostom proponuje młodym małżonkom skierowanie takich słów do swoich małżonek: \"Wziąłem cię w swoje ramiona i kocham cię bardziej niż moje życie. Albowiem życie obecne jest niczym, a moim najgorętszym pragnieniem jest przeżyć je z tobą w taki sposób, abyśmy mieli pewność, że nie będziemy rozdzieleni i w tym życiu, które jest dla nas przygotowane... Miłość do ciebie przedkładam ponad wszystko i nic nie byłoby dla mnie boleśniejsze od niezgadzania się z tobą\"."
        },
        {
          "type": "label",
          "content": "Płodność małżeńska"
        },
        {
          "type": "paragraph",
          "number": 2366,
          "content": "Płodność jest darem, celem małżeństwa, ponieważ miłość małżeńska ze swojej natury zmierza do tego, by być płodną. Dziecko nie przychodzi z zewnątrz jako dodane do wzajemnej miłości małżonków; wyłania się w samym centrum tego wzajemnego daru, którego jest owocem i wypełnieniem. Dlatego Kościół, który \"opowiada się za życiem\", naucza, że \"każdy akt małżeński powinien pozostać sam przez się otwarty na przekazywanie życia ludzkiego\". \"Nauka ta, wielokrotnie podawana przez Urząd Nauczycielski Kościoła, ma swoją podstawę w ustanowionym przez Boga nierozerwalnym związku, którego człowiekowi nie wolno samowolnie zrywać, między podwójnym znaczeniem aktu małżeńskiego: znaczeniem jednoczącym i prokreacyjnym\"."
        },
        {
          "type": "paragraph",
          "number": 2367,
          "content": "Małżonkowie, powołani do dawania życia, uczestniczą w stwórczej mocy i w ojcostwie Boga. \"W spełnianiu obowiązku, jakim jest przekazywanie życia i wychowywanie, obowiązku, który trzeba uważać za główną ich misję, są współpracownikami miłości Boga-Stwórcy i jakby jej wyrazicielami. Przeto mają wypełniać zadanie swoje w poczuciu ludzkiej i chrześcijańskiej odpowiedzialności\"."
        },
        {
          "type": "paragraph",
          "number": 2368,
          "content": "Szczególny aspekt tej odpowiedzialności dotyczy regulacji poczęć. Z uzasadnionych powodów małżonkowie mogą chcieć odsunąć w czasie przyjście na świat swoich dzieci. Powinni więc troszczyć się, by ich pragnienie nie wypływało z egoizmu, lecz było zgodne ze słuszną wielkodusznością odpowiedzialnego rodzicielstwa. Poza tym, dostosują swoje postępowanie do obiektywnych kryteriów moralności:"
        },
        {
          "type": "comment",
          "content": "Kiedy... chodzi o pogodzenie miłości małżeńskiej z odpowiedzialnym przekazywaniem życia, wówczas moralny charakter sposobu postępowania nie zależy wyłącznie od samej szczerej intencji i oceny motywów, lecz musi być określony w świetle obiektywnych kryteriów, uwzględniających naturę osoby ludzkiej i jej czynów, które to kryteria w kontekście prawdziwej miłości strzegą pełnego sensu wzajemnego oddawania się sobie i człowieczego przekazywania życia; a to jest niemożliwe bez kultywowania szczerym sercem cnoty czystości małżeńskiej."
        },
        {
          "type": "paragraph",
          "number": 2369,
          "content": "\"Jeżeli zatem zostaną zachowane te dwa istotne aspekty stosunku małżeńskiego, jednoczący i prokreacyjny, to wtedy zachowuje on w pełni swoje znaczenie wzajemnej i prawdziwej miłości oraz swoje odniesienie do bardzo wzniosłego powołania do rodzicielstwa\"."
        },
        {
          "type": "paragraph",
          "number": 2370,
          "content": "Okresowa wstrzemięźliwość, metody regulacji poczęć oparte na samoobserwacji i odwoływaniu się do okresów niepłodnych są zgodne z obiektywnymi kryteriami moralności. Metody te szanują ciało małżonków, zachęcają do wzajemnej czułości i sprzyjają wychowaniu do autentycznej wolności. Jest natomiast wewnętrznie złe \"wszelkie działanie, które - czy to w przewidywaniu aktu małżeńskiego, podczas jego spełniania, czy w rozwoju jego naturalnych skutków - miałoby za cel uniemożliwienie poczęcia lub prowadziłoby do tego\"."
        },
        {
          "type": "comment",
          "content": "Naturalnej \"mowie\", która wyraża obopólny, całkowity dar małżonków, antykoncepcja narzuca \"mowę\" obiektywnie sprzeczną, czyli taką, która nie wyraża całkowitego oddania się drugiemu; stąd pochodzi nie tylko czynne odrzucenie otwarcia się na życie, ale również sfałszowanie wewnętrznej prawdy miłości małżeńskiej, powołanej do całkowitego osobowego daru... Różnica antropologiczna, a zarazem moralna, jaka istnieje pomiędzy środkami antykoncepcyjnymi a odwołaniem się do rytmów okresowych... w ostatecznej analizie dotyczy dwóch, nie dających się z sobą pogodzić, koncepcji osoby i płciowości ludzkiej."
        },
        {
          "type": "paragraph",
          "number": 2371,
          "content": "\"Niech zaś wszyscy wiedzą, że życie ludzkie i zadanie przekazywania go nie ograniczają się tylko do perspektyw doczesności i nie mogą tylko w niej samej znajdować swego wymiaru i zrozumienia, lecz mają zawsze odniesienie do wiecznego przeznaczenia ludzkiego\"."
        },
        {
          "type": "paragraph",
          "number": 2372,
          "content": "Państwo jest odpowiedzialne za dobrobyt obywateli. Z tej racji jest więc rzeczą uzasadnioną, by wpływało ono na ukierunkowanie demografii ludności. Może to robić przez obiektywną i pełną szacunku informację, ale nigdy nie autorytatywnie i stosując przymus. Nie może ono w sposób uzasadniony zastępować inicjatywy małżonków, którzy pierwsi są odpowiedzialni za wydawanie na świat i wychowywanie swoich dzieci. W tej dziedzinie nie jest ono upoważnione do interweniowania za pomocą środków przeciwnych prawu moralnemu."
        },
        {
          "type": "label",
          "content": "Dziecko jako dar"
        },
        {
          "type": "paragraph",
          "number": 2373,
          "content": "Pismo święte oraz tradycyjna praktyka Kościoła widzą w rodzinach wielodzietnych znak Bożego błogosławieństwa i wielkoduszności rodziców."
        },
        {
          "type": "paragraph",
          "number": 2374,
          "content": "Bezpłodność sprawia małżonkom wiele cierpienia. Cóż zechcesz mi dać - pytał Abram Boga - \"skoro zbliżam się do kresu mego życia, nie mając potomka...?\" (Rdz 15, 2). \"Spraw, abym miała dzieci; bo inaczej przyjdzie mi umrzeć!\" - wołała Rachela do swego męża Jakuba (Rdz 30, 1)."
        },
        {
          "type": "paragraph",
          "number": 2375,
          "content": "Badania naukowe, które zmierzają do zmniejszenia ludzkiej bezpłodności, zasługują na poparcie pod warunkiem, że będą \"służyć osobie ludzkiej, jej niezbywalnym prawom oraz jej prawdziwemu i integralnemu dobru, zgodnie z zamysłem i wolą Boga\"."
        },
        {
          "type": "paragraph",
          "number": 2376,
          "content": "Techniki, które powodują oddzielenie rodzicielstwa wskutek interwencji osoby spoza małżeństwa (oddawanie spermy lub jaja, macierzyństwo zastępcze), są głęboko niegodziwe. Techniki te (sztuczna inseminacja i sztuczne zapłodnienie heterologiczne) naruszają prawo dziecka do urodzenia się z ojca i matki, których zna i którzy połączeni są węzłem małżeńskim. Techniki te pozostają w sprzeczności z wyłącznym prawem małżonków do \"stania się ojcem i matką wyłącznie dzięki sobie\"."
        },
        {
          "type": "paragraph",
          "number": 2377,
          "content": "Techniki te praktykowane w ramach małżeństwa (sztuczna inseminacja i sztuczne zapłodnienie homologiczne) są być może mniej szkodliwe, jednakże pozostają one moralnie niedopuszczalne. Powodują oddzielenie aktu płciowego od aktu prokreacyjnego. Akt zapoczątkowujący istnienie dziecka przestaje być aktem, w którym dwie osoby oddają się sobie nawzajem. \"Oddaje (on) życie i tożsamość embrionów w ręce lekarzy i biologów, wprowadza panowanie techniki nad pochodzeniem i przeznaczeniem osoby ludzkiej. Tego rodzaju panowanie samo w sobie sprzeciwia się godności i równości, które winny być uznawane zarówno w rodzicach, jak i w dzieciach\" \"przekazywanie życia jest jednak pozbawione z moralnego punktu widzenia właściwej sobie doskonałości, jeśli nie jest chciane jako owoc aktu małżeńskiego, to jest specyficznego aktu zjednoczenia małżonków... Tylko poszanowanie związku, który istnieje między znaczeniami aktu małżeńskiego, i szacunek dla jedności istoty ludzkiej umożliwia rodzicielstwo zgodne z godnością osoby ludzkiej\"."
        },
        {
          "type": "paragraph",
          "number": 2378,
          "content": "Dziecko nie jest czymś należnym, ale jest darem. \"Największym darem małżeństwa\" jest osoba ludzka. Dziecko nie może być uważane za przedmiot własności, za coś, do czego prowadziłoby uznanie rzekomego \"prawa do dziecka\". W tej dziedzinie jedynie dziecko posiada prawdziwe prawa: prawo, by \"być owocem właściwego aktu miłości małżeńskiej rodziców i jako osoba od chwili swego poczęcia mająca również prawo do szacunku\"."
        },
        {
          "type": "paragraph",
          "number": 2379,
          "content": "Ewangelia ukazuje, że bezpłodność fizyczna nie jest absolutnym złem. Małżonkowie, którzy po wyczerpaniu dozwolonych środków medycznych cierpią na bezpłodność, złączą się z krzyżem Pana, źródłem wszelkiej duchowej płodności. Mogą oni dać dowód swej wielkoduszności, adoptując opuszczone dzieci lub pełniąc ważne posługi na rzecz bliźniego."
        },
        {
          "type": "label",
          "content": "IV. Wykroczenia przeciw godności małżeństwa"
        },
        {
          "type": "paragraph",
          "number": 2380,
          "content": "Cudzołóstwo. Słowo to oznacza niewierność małżeńską. Gdy dwoje partnerów, z których przynajmniej jeden jest w związku małżeńskim, nawiązuje stosunki płciowe, nawet przelotne, popełniają oni cudzołóstwo. Chrystus potępia cudzołóstwo nawet w postaci zwykłego pożądania. Szóste przykazanie i Nowy Testament bezwzględnie zakazują cudzołóstwa. Prorocy ukazują jego ciężar. Widzą w cudzołóstwie figurę grzechu bałwochwalstwa."
        },
        {
          "type": "paragraph",
          "number": 2381,
          "content": "Cudzołóstwo jest niesprawiedliwością. Ten, kto je popełnia, nie dotrzymuje podjętych zobowiązań. Rani znak przymierza, jakim jest węzeł małżeński, narusza prawo współmałżonka i godzi w instytucję małżeństwa, nie dotrzymując umowy znajdującej się u jego podstaw. Naraża na niebezpieczeństwo dobro rodzicielstwa ludzkiego oraz dzieci, które potrzebują trwałego związku rodziców."
        },
        {
          "type": "label",
          "content": "Rozwód"
        },
        {
          "type": "paragraph",
          "number": 2382,
          "content": "Pan Jezus podkreślił pierwotny plan Stwórcy, który chciał nierozerwalności małżeństwa. Znosi pobłażliwość, która przeniknęła do Starego Prawa. Między ochrzczonymi \"małżeństwo zawarte i dopełnione nie może być rozwiązane żadną ludzką władzą i z żadnej przyczyny, oprócz śmierci\"."
        },
        {
          "type": "paragraph",
          "number": 2383,
          "content": "Separacja małżonków z utrzymaniem węzła małżeńskiego może być uzasadniona w pewnych przypadkach przewidzianych przez prawo kanoniczne."
        },
        {
          "type": "comment",
          "content": "Jeśli rozwód cywilny pozostaje jedynym możliwym sposobem zabezpieczenia pewnych słusznych praw, opieki nad dziećmi czy obrony majątku, może być tolerowany, nie stanowiąc przewinienia moralnego."
        },
        {
          "type": "paragraph",
          "number": 2384,
          "content": "Rozwód jest poważnym wykroczeniem przeciw prawu naturalnemu. Zmierza do zerwania dobrowolnie zawartej przez małżonków umowy, by żyć razem aż do śmierci. Rozwód znieważa przymierze zbawcze, którego znakiem jest małżeństwo sakramentalne. Fakt zawarcia nowego związku, choćby był uznany przez prawo cywilne, powiększa jeszcze bardziej ciężar rozbicia; stawia bowiem współmałżonka żyjącego w nowym związku w sytuacji publicznego i trwałego cudzołóstwa:"
        },
        {
          "type": "comment",
          "content": "Jeśli mąż, odłączywszy się od swej żony, łączy się z inną kobietą, sam jest cudzołożnikiem, ponieważ każe popełnić cudzołóstwo tej kobiecie; także kobieta, która mieszka z nim, jest cudzołożnicą, ponieważ pociągnęła do siebie męża innej kobiety."
        },
        {
          "type": "paragraph",
          "number": 2385,
          "content": "Niemoralny charakter rozwodu wynika z nieporządku, jaki wprowadza on w komórkę rodzinną i w społeczeństwo. Nieporządek ten pociąga za sobą poważne szkody: dla porzuconego współmałżonka, dla dzieci, które doznały wstrząsu z powodu rozejścia się rodziców, często starających się pozyskać ich względy, oraz z uwagi na zły przykład, który czyni z niego prawdziwą plagę społeczną."
        },
        {
          "type": "paragraph",
          "number": 2386,
          "content": "Może zdarzyć się, że jeden ze współmałżonków jest niewinną ofiarą rozwodu orzeczonego przez prawo cywilne; nie wykracza on wówczas przeciw przepisowi moralnemu. Istnieje znaczna różnica między współmałżonkiem, który szczerze usiłował być wierny sakramentowi małżeństwa i uważa się za niesłusznie porzuconego, a tym, który wskutek poważnej winy ze swej strony niszczy ważne kanonicznie małżeństwo."
        },
        {
          "type": "label",
          "content": "Inne wykroczenia przeciw godności małżeństwa"
        },
        {
          "type": "paragraph",
          "number": 2387,
          "content": "Zrozumiały jest dramat tego, kto pragnąc wrócić do życia zgodnego z Ewangelią, zmuszony jest oddalić jedną lub wiele kobiet, z którymi dzielił przez lata życie małżeńskie. Jednak poligamia nie jest zgodna z prawem moralnym: \"Zaprzecza ona radykalnie komunii małżeńskiej, przekreśla bowiem wprost zamysł Boży, który został objawiony nam na początku, gdyż jest przeciwna równej godności osobowej mężczyzny i kobiety, oddających się sobie w miłości całkowitej, a przez to samo jedynej i wyłącznej\". Chrześcijanin, uprzednio żyjący w poligamii, jest odpowiedzialny ze sprawiedliwości za wypełnienie z całą powagą zobowiązań podjętych wobec swoich dawnych żon i swoich dzieci."
        },
        {
          "type": "paragraph",
          "number": 2388,
          "content": "Kazirodztwo oznacza intymne relacje między krewnymi lub powinowatymi stopnia zakazującego pomiędzy nimi małżeństwa. Św. Paweł piętnuje ten szczególnie ciężki grzech: \"Słyszy się powszechnie o rozpuście między wami, i to o takiej rozpuście... że ktoś żyje z żoną swego ojca... W imię Pana naszego Jezusa... wydajcie takiego szatanowi na zatracenie ciała...\" Kazirodztwo niszczy związki rodzinne i jest oznaką cofnięcia się do zwierzęcości."
        },
        {
          "type": "paragraph",
          "number": 2389,
          "content": "Do kazirodztwa zbliżone są nadużycia seksualne popełniane przez dorosłych na dzieciach lub młodzieży powierzonych ich opiece. Grzech ten jest jednocześnie gorszącym zamachem na integralność fizyczną i moralną młodych, którzy będą nosić jego piętno przez całe życie, oraz pogwałceniem odpowiedzialności wychowawczej."
        },
        {
          "type": "paragraph",
          "number": 2390,
          "content": "Wolny związek ma miejsce wówczas, gdy mężczyzna i kobieta odmawiają nadania formy prawnej i publicznej współżyciu zakładającemu intymność płciową."
        },
        {
          "type": "comment",
          "content": "Określenie to jest zwodnicze: Co może oznaczać związek, w którym osoby nie podejmują zobowiązań wobec siebie i dają w ten sposób wyraz brakowi zaufania w odniesieniu do drugiej osoby, do samej siebie lub do przyszłości?"
        },
        {
          "type": "comment",
          "content": "Określenie \"wolny związek\" odnosi się do różnych sytuacji, takich jak: konkubinat, odmowa małżeństwa jako takiego, niezdolność do podjęcia trwałych i ostatecznych zobowiązań. Wszystkie te sytuacje znieważają godność małżeństwa; niszczą samo pojęcie rodziny; osłabiają znaczenie wierności. Są one sprzeczne z prawem moralnym. Akt płciowy powinien mieć miejsce wyłącznie w małżeństwie; poza nim stanowi zawsze grzech ciężki i wyklucza z Komunii sakramentalnej."
        },
        {
          "type": "paragraph",
          "number": 2391,
          "content": "Wiele osób zamierzających zawrzeć małżeństwo domaga się dzisiaj swoistego prawa do próby. Bez względu na powagę tego zamiaru ci, którzy podejmują przedmałżeńskie stosunki płciowe, \"nie są w stanie zabezpieczyć szczerości i wierności relacji międzyosobowej mężczyzny i kobiety, a zwłaszcza nie mogą ustrzec tego związku przed niestałością pożądania i samowoli\". Zjednoczenie cielesne jest moralnie godziwe jedynie wtedy, gdy wytworzyła się ostateczna wspólnota życia między mężczyzną i kobietą. Miłość ludzka nie toleruje \"próby\". Domaga się całkowitego i ostatecznego wzajemnego daru z siebie."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 2392,
          "content": "\"Miłość jest... podstawowym i wrodzonym powołaniem każdej istoty ludzkiej\"."
        },
        {
          "type": "paragraph",
          "number": 2393,
          "content": "Bóg, stwarzając człowieka jako \"mężczyznę i niewiastę\", obdarzył ich taką samą godnością osobową. Każdy człowiek, mężczyzna i kobieta, powinien uznać i przyjąć swoją tożsamość płciową."
        },
        {
          "type": "paragraph",
          "number": 2394,
          "content": "Chrystus jest wzorem czystości. Każdy ochrzczony jest powołany do życia w czystości zgodnie ze swoim stanem życia."
        },
        {
          "type": "paragraph",
          "number": 2395,
          "content": "Czystość oznacza integrację płciowości w osobie. Domaga się osiągnięcia panowania nad sobą."
        },
        {
          "type": "paragraph",
          "number": 2396,
          "content": "Wśród grzechów pozostających w głębokiej sprzeczności z czystością należy wymienić masturbację, nierząd, pornografię i czyny homoseksualne."
        },
        {
          "type": "paragraph",
          "number": 2397,
          "content": "Przymierze dobrowolnie zawarte przez małżonków zakłada wierną miłość. Zobowiązuje ich do zachowania nierozerwalności małżeństwa."
        },
        {
          "type": "paragraph",
          "number": 2398,
          "content": "Płodność jest dobrem, darem i celem małżeństwa. Małżonkowie przekazując życie, uczestniczą w ojcostwie Boga."
        },
        {
          "type": "paragraph",
          "number": 2399,
          "content": "Regulacja poczęć ukazuje jeden z aspektów odpowiedzialnego ojcostwa i macierzyństwa. Prawość intencji małżonków nie usprawiedliwia odwoływania się do środków moralnie niedopuszczalnych (np. sterylizacji bezpośredniej lub antykoncepcji)."
        },
        {
          "type": "paragraph",
          "number": 2400,
          "content": "Cudzołóstwo i rozwód, poligamia i wolny związek są poważnymi wykroczeniami przeciw godności małżeństwa."
        },
        {
          "type": "article",
          "content": "Artykuł siódmy\n\nSIÓDME PRZYKAZANIE"
        },
        {
          "type": "comment",
          "content": "Nie będziesz kradł (Wj 20, 15; Pwt 5, 19). \nNie kradnij (Mt 19,18)."
        },
        {
          "type": "paragraph",
          "number": 2401,
          "content": "Siódme przykazanie zabrania zabierania lub zatrzymywania niesłusznie dobra bliźniego i wyrządzania bliźniemu krzywdy w jakikolwiek sposób dotyczącej jego dóbr. Nakazuje sprawiedliwość i miłość w zarządzaniu dobrami materialnymi i owocami pracy ludzkiej. Z uwagi na wspólne dobro wymaga ono powszechnego poszanowania przeznaczenia dóbr i prawa do własności prywatnej. Życie chrześcijańskie stara się dobra tego świata ukierunkować na Boga i miłość braterską."
        },
        {
          "type": "label",
          "content": "I. Powszechne przeznaczenie i własność prywatna dóbr"
        },
        {
          "type": "paragraph",
          "number": 2402,
          "content": "Na początku Bóg powierzył ziemię i jej bogactwa wspólnemu zarządzaniu ludzkości, by miała o nią staranie, panowała nad nią przez swoją pracę i korzystała z jej owoców. Dobra stworzone są przeznaczone dla całego rodzaju ludzkiego. Ziemia jednak jest rozdzielona między ludzi, by zapewnić bezpieczeństwo ich życiu, narażonemu na niedostatek i zagrożonemu przez przemoc. Posiadanie dóbr jest uprawnione, by zagwarantować wolność i godność osób oraz pomóc każdemu w zaspokojeniu jego podstawowych potrzeb, a także potrzeb tych, za których ponosi on odpowiedzialność. Powinno ono pozwolić na urzeczywistnienie naturalnej solidarności między ludźmi."
        },
        {
          "type": "paragraph",
          "number": 2403,
          "content": "Prawo do własności prywatnej nabytej lub otrzymanej w sposób sprawiedliwy, nie podważa pierwotnego przekazania ziemi całej ludzkości. Powszechne przeznaczenie dóbr pozostaje pierwszoplanowe, nawet jeśli popieranie dobra wspólnego wymaga poszanowania własności prywatnej, prawa do niej i korzystania z niej."
        },
        {
          "type": "paragraph",
          "number": 2404,
          "content": "\"Człowiek, używając tych dóbr, powinien uważać rzeczy zewnętrzne, które posiada, nie tylko za własne, ale za wspólne w tym znaczeniu, by nie tylko jemu, ale i innym przynosiły pożytek\". Posiadanie jakiegoś dobra czyni jego posiadacza zarządcą Opatrzności; powinien pomnażać i rozdzielać jego owoce innym, a przede wszystkim swoim bliskim."
        },
        {
          "type": "paragraph",
          "number": 2405,
          "content": "Dobra produkcyjne - materialne lub niematerialne - jak ziemie czy fabryki wiedza czy zdolności wymagają troski ze strony ich posiadaczy, by przynosiły pożytek jak największej liczbie ludzi. Posiadacze dóbr użytkowych i konsumpcyjnych powinni ich używać z umiarkowaniem, zachowując najlepszą cząstkę dla gościa, chorego, ubogiego."
        },
        {
          "type": "paragraph",
          "number": 2406,
          "content": "Władza polityczna ma prawo i obowiązek - ze względu na dobro wspólne - regulować słuszne korzystanie z prawa własności."
        },
        {
          "type": "label",
          "content": "II. Poszanowanie osób i ich dóbr"
        },
        {
          "type": "paragraph",
          "number": 2407,
          "content": "W dziedzinie gospodarczej poszanowanie godności ludzkiej domaga się praktykowania cnoty umiarkowania, by panować nad przywiązaniem do dóbr tego świata, cnoty sprawiedliwości, by zabezpieczyć prawa bliźniego i dać mu to, co mu się należy, oraz solidarności, według \"złotej zasady\" i szczodrości Pana, który \"będąc bogaty, dla nas stał się ubogim, aby nas ubóstwem swoim ubogacić\" (2 Kor 8, 9)."
        },
        {
          "type": "label",
          "content": "Poszanowanie dóbr drugiego człowieka"
        },
        {
          "type": "paragraph",
          "number": 2408,
          "content": "Siódme przykazanie zabrania kradzieży, która polega na przywłaszczeniu dobra drugiego człowieka wbrew racjonalnej woli właściciela. Nie mamy do czynienia z kradzieżą, jeśli przyzwolenie może być domniemane lub jeśli jego odmowa byłaby sprzeczna z rozumem i z powszechnym przeznaczeniem dóbr. Ma to miejsce w przypadku nagłej i oczywistej konieczności, gdy jedynym środkiem zapobiegającym pilnym i podstawowym potrzebom (pożywienie, mieszkanie, odzież...) jest przejęcie dóbr drugiego człowieka i skorzystanie z nich."
        },
        {
          "type": "paragraph",
          "number": 2409,
          "content": "Wszelkiego rodzaju przywłaszczanie i zatrzymywanie niesłusznie dobra drugiego człowieka, nawet jeśli nie sprzeciwia się przepisom prawa cywilnego, sprzeciwia się siódmemu przykazaniu. Dotyczy to: umyślnego zatrzymywania rzeczy pożyczonych lub przedmiotów znalezionych, oszustwa w handlu, wypłacania niesprawiedliwych wynagrodzeń, podwyższania cen wykorzystującego niewiedzę lub potrzebę drugiego człowieka."
        },
        {
          "type": "comment",
          "content": "Są moralnie niegodziwe: spekulacja, która polega na sztucznym podwyższaniu ceny towarów w celu osiągnięcia korzyści ze szkodą dla drugiego człowieka; korupcja, przez którą wpływa się na zmianę postępowania tych, którzy powinni podejmować decyzje zgodnie z prawem; przywłaszczanie i korzystanie w celach prywatnych z własności przedsiębiorstwa; źle wykonane prace, przestępstwa podatkowe, fałszowanie czeków i rachunków, nadmierne wydatki, marnotrawstwo. Świadome wyrządzanie szkody własności prywatnej lub publicznej jest sprzeczne z prawem moralnym i domaga się odszkodowania."
        },
        {
          "type": "paragraph",
          "number": 2410,
          "content": "Obietnice powinny być dotrzymywane i umowy ściśle przestrzegane, o ile zaciągnięte zobowiązanie jest moralnie słuszne. Znaczna część życia gospodarczego i społecznego zależy od wartości umów zawieranych między osobami fizycznymi lub prawnymi, w tym umów handlowych o kupnie lub sprzedaży, umowy o wynajmie lub o pracę. Każda umowa powinna być zawarta i wypełniona w dobrej wierze."
        },
        {
          "type": "paragraph",
          "number": 2411,
          "content": "Umowy podlegają sprawiedliwości wymiennej, która reguluje wymianę między osobami i między instytucjami z uwzględnieniem poszanowania ich praw. Sprawiedliwość wymienna obowiązuje w sposób ścisły; domaga się ochrony praw własności, spłaty długów i dobrowolnego wypełnienia zaciągniętych zobowiązań. Bez sprawiedliwości wymiennej nie jest możliwa żadna inna forma sprawiedliwości."
        },
        {
          "type": "comment",
          "content": "Odróżnia się sprawiedliwość wymienną od sprawiedliwości legalnej, która dotyczy tego, co obywatel słusznie winien jest wspólnocie, i od sprawiedliwości rozdzielczej, która reguluje to, co wspólnota winna jest obywatelom proporcjonalnie do ich wkładu i ich potrzeb."
        },
        {
          "type": "paragraph",
          "number": 2412,
          "content": "Na mocy sprawiedliwości wymiennej naprawienie popełnionej niesprawiedliwości wymaga zwrotu skradzionego dobra jego właścicielowi."
        },
        {
          "type": "comment",
          "content": "Jezus pochwala Zacheusza za jego postanowienie: \"Jeśli kogo w czym skrzywdziłem, zwracam poczwórnie\" (Łk 19, 8). Ci, którzy w sposób bezpośredni lub pośredni zawładnęli rzeczą drugiego człowieka, są zobowiązani do jej zwrotu lub, jeśli ta rzecz zaginęła, oddania równowartości w naturze bądź w gotówce, a także owoców i korzyści, które mógłby z niej uzyskać w sposób uprawniony jej właściciel. Do zwrotu są również zobowiązani, odpowiednio do odpowiedzialności i zysku, wszyscy ci, którzy w jakikolwiek sposób uczestniczyli w kradzieży bądź z niej korzystali, wiedząc o niej, na przykład ci, którzy ją nakazali, w niej pomagali lub ją ukrywali."
        },
        {
          "type": "paragraph",
          "number": 2413,
          "content": "Gry hazardowe (karty itd.) bądź zakłady nie są same w sobie sprzeczne ze sprawiedliwością. Stają się moralnie nie do przyjęcia, gdy pozbawiają osobę tego, czego jej koniecznie trzeba dla zaspokojenia swoich potrzeb i potrzeb innych osób. Namiętność do gry może stać się poważnym zniewoleniem. Nieuczciwe zakłady bądź oszukiwanie w grach stanowi materię poważną, chyba że wyrządzana szkoda jest tak mała, że ten, kto ją ponosi, nie mógłby w sposób uzasadniony uznać jej za znaczącą."
        },
        {
          "type": "paragraph",
          "number": 2414,
          "content": "Siódme przykazanie zakazuje czynów lub przedsięwzięć, które dla jakiejkolwiek przyczyny - egoistycznej czy ideologicznej, handlowej czy totalitarnej - prowadzą do zniewolenia ludzi, do poniżania ich godności osobistej, do kupowania ich, sprzedawania oraz wymiany, jakby byli towarem. Grzechem przeciwko godności osób i ich podstawowym prawom jest sprowadzanie ich przemocą do wartości użytkowej lub do źródła zysku. Św. Paweł nakazywał chrześcijańskiemu panu traktować swego chrześcijańskiego niewolnika \"nie jako niewolnika, lecz... jako brata umiłowanego... w Panu\" (Flm 16)."
        },
        {
          "type": "label",
          "content": "Poszanowanie integralności stworzenia"
        },
        {
          "type": "paragraph",
          "number": 2415,
          "content": "Siódme przykazanie domaga się poszanowania integralności stworzenia. Zwierzęta, jak również rośliny i byty nieożywione, są z natury przeznaczone dla dobra wspólnego ludzkości w przeszłości, obecnie i w przyszłości. Korzystanie z bogactw naturalnych, roślinnych i zwierzęcych świata nie może być oderwane od poszanowania wymagań moralnych. Panowanie nad bytami nieożywionymi i istotami żywymi, jakiego Bóg udzielił człowiekowi, nie jest absolutne; określa je troska o jakość życia bliźniego, także przyszłych pokoleń; domaga się ono religijnego szacunku dla integralności stworzenia."
        },
        {
          "type": "paragraph",
          "number": 2416,
          "content": "Zwierzęta są stworzeniami Bożymi. Bóg otacza je swoją opatrznościową troską. Przez samo swoje istnienie błogosławią Go i oddają Mu chwałę. Także ludzie są zobowiązani do życzliwości wobec nich. Warto przypomnieć, z jaką delikatnością traktowali zwierzęta tacy święci, jak św. Franciszek z Asyżu czy św. Filip Nereusz."
        },
        {
          "type": "paragraph",
          "number": 2417,
          "content": "Bóg powierzył zwierzęta panowaniu człowieka, którego stworzył na swój obraz. Jest więc uprawnione wykorzystywanie zwierząt jako pokarmu i do wytwarzania odzieży. Można je oswajać, by towarzyszyły człowiekowi w jego pracach i rozrywkach. Doświadczenia medyczne i naukowe na zwierzętach, są praktykami moralnie dopuszczalnymi, byle tylko mieściły się w rozsądnych granicach i przyczyniały  się do leczenia i ratowania życia ludzkiego."
        },
        {
          "type": "paragraph",
          "number": 2418,
          "content": "Sprzeczne z godnością ludzką jest niepotrzebne zadawanie cierpień zwierzętom lub ich zabijanie. Równie niegodziwe jest wydawanie na nie pieniędzy, które mogłyby w pierwszej kolejności ulżyć ludzkiej biedzie. Można kochać zwierzęta; nie powinny one jednak być przedmiotem uczuć należnych jedynie osobom."
        },
        {
          "type": "label",
          "content": "III. Nauka społeczna Kościoła"
        },
        {
          "type": "paragraph",
          "number": 2419,
          "content": "\"Objawienie chrześcijańskie... prowadzi nas do głębszego rozumienia praw życia społecznego\". Kościół czerpie z Ewangelii pełne objawienie prawdy o człowieku. Pełniąc misję głoszenia Ewangelii, w imię Chrystusa przypomina człowiekowi o jego godności i powołaniu do wspólnoty osób; poucza go o wymaganiach sprawiedliwości i pokoju zgodnych z Bożą mądrością."
        },
        {
          "type": "paragraph",
          "number": 2420,
          "content": "Kościół wydaje sąd moralny w kwestiach gospodarczych i społecznych, gdy \"domagają się tego podstawowe prawa osoby lub zbawienie dusz\". W porządku moralności jego misja różni się od misji władz politycznych: Kościół troszczy się o ziemski wymiar dobra wspólnego z racji jego ukierunkowania na najwyższe Dobro, nasz ostateczny cel. Stara się zaszczepić właściwe postawy odnośnie do dóbr ziemskich i stosunków społeczno-gospodarczych."
        },
        {
          "type": "paragraph",
          "number": 2421,
          "content": "Nauka społeczna Kościoła rozwinęła się w XIX wieku, gdy nastąpiła konfrontacja Ewangelii z nowożytnym społeczeństwem przemysłowym, jego nowymi strukturami mającymi służyć produkcji dóbr konsumpcyjnych, jego nową koncepcją społeczeństwa, państwa i władzy, z jego nowymi formami pracy i własności. Rozwój nauki społecznej Kościoła w kwestiach gospodarczych i społecznych potwierdza ciągle aktualną wartość nauczania Kościoła, a zarazem prawdziwe znaczenie jego wciąż żywej i czynnej Tradycji."
        },
        {
          "type": "paragraph",
          "number": 2422,
          "content": "Nauczanie społeczne Kościoła zawiera zbiór zasad doktrynalnych, który kształtuje się w miarę, jak Kościół interpretuje wydarzenia historyczne w świetle całości nauki objawionej przez Chrystusa Jezusa przy pomocy Ducha Świętego. Nauczanie to tym bardziej staje się możliwe do przyjęcia przez ludzi dobrej woli, im głębiej inspiruje postępowanie wiernych."
        },
        {
          "type": "paragraph",
          "number": 2423,
          "content": "Nauka społeczna Kościoła proponuje zasady refleksji; formułuje kryteria sądu; podaje kierunki działania."
        },
        {
          "type": "comment",
          "content": "Każdy system, według którego stosunki społeczne byłyby całkowicie określane przez czynniki ekonomiczne, jest sprzeczny z naturą osoby ludzkiej i jej czynów."
        },
        {
          "type": "paragraph",
          "number": 2424,
          "content": "Teoria, która czyni z zysku wyłączną normę i ostateczny cel działalności gospodarczej, jest moralnie nie do przyjęcia. Nieuporządkowana żądza pieniędzy pociąga za sobą zgubne skutki. Stanowi jedną z przyczyn wielu konfliktów zakłócających porządek społeczny."
        },
        {
          "type": "comment",
          "content": "System, który \"lekceważy podstawowe prawa jednostek i zrzeszeń na rzecz organizacji kolektywnej (produkcji)\", jest sprzeczny z godnością człowieka. Wszelka praktyka, która sprowadza osoby jedynie do tego, by były zwykłymi środkami do osiągnięcia zysku, zniewala człowieka, prowadzi do bałwochwalczego stosunku do pieniądza i przyczynia się do szerzenia ateizmu. \"Nie możecie służyć Bogu i Mamonie\" (Mt 6, 24; Łk 16,13)."
        },
        {
          "type": "paragraph",
          "number": 2425,
          "content": "Kościół odrzucił ideologie totalitarne i ateistyczne związane w czasach współczesnych z \"komunizmem\" bądź \"socjalizmem\". Ponadto odrzucił w praktyce \"kapitalizmu\" indywidualizm oraz absolutny prymat prawa rynku nad pracą ludzką. Zarządzanie gospodarką wyłącznie za pomocą planowania centralistycznego zniekształca u podstaw więzi społeczne; zarządzanie nią wyłącznie za pomocą praw rynku nie urzeczywistnia sprawiedliwości społecznej, gdyż \"istnieją... liczne ludzkie potrzeby, które nie mają dostępu do rynku\". Należy zalecać rozsądne zarządzanie rynkiem i przedsięwzięciami gospodarczymi, zgodnie z właściwą hierarchią wartości i ze względu na dobro wspólne."
        },
        {
          "type": "label",
          "content": "IV. Działalność gospodarcza i sprawiedliwość społeczna"
        },
        {
          "type": "paragraph",
          "number": 2426,
          "content": "Rozwój działalności gospodarczej i wzrost produkcji mają na celu zaspokojenie potrzeb ludzi. Życie gospodarcze nie powinno zmierzać jedynie do pomnażania dóbr wyprodukowanych i zwiększania zysku czy wpływów; przede wszystkim powinno służyć osobom, całemu człowiekowi i całej wspólnocie ludzkiej. Działalność gospodarcza, prowadzona zgodnie z właściwymi jej metodami, powinna być podejmowana w granicach porządku moralnego, zgodnie ze sprawiedliwością społeczną, by odpowiedzieć na zamysł Boży względem człowieka."
        },
        {
          "type": "paragraph",
          "number": 2427,
          "content": "Praca ludzka jest bezpośrednim działaniem osób stworzonych na obraz Boży i powołanych do przedłużania - wraz z innymi - dzieła stworzenia, czyniąc sobie ziemię poddaną. Praca jest zatem obowiązkiem: \"Kto nie chce pracować, niech też nie je!\" (2 Tes 3, 10). Szanuje ona dary Stwórcy i otrzymane talenty. Może mieć także wymiar odkupieńczy. Znosząc trud pracy w łączności z Jezusem, rzemieślnikiem z Nazaretu i Ukrzyżowanym na Kalwarii, człowiek współpracuje w pewien sposób z Synem Bożym w Jego dziele Odkupienia. Potwierdza, że jest uczniem Chrystusa, niosąc krzyż każdego dnia w działalności, do której został powołany. praca może być środkiem uświęcania i ożywiania rzeczywistości ziemskich w Duchu Chrystusa."
        },
        {
          "type": "paragraph",
          "number": 2428,
          "content": "W pracy osoba wykorzystuje i urzeczywistnia część swoich naturalnych zdolności. Podstawowa wartość pracy dotyczy samego człowieka, który jest jej sprawcą i adresatem. Praca jest dla człowieka, a nie człowiek dla pracy. Każdy powinien mieć możliwość czerpania z pracy środków na utrzymanie siebie, swoich bliskich i na pomoc wspólnocie ludzkiej."
        },
        {
          "type": "paragraph",
          "number": 2429,
          "content": "Każdy ma prawo do inicjatywy gospodarczej; każdy powinien odpowiednio korzystać ze swoich talentów, by przyczyniać się do rozwoju użytecznego dla wszystkich i uzyskać sprawiedliwe owoce swoich wysiłków. Powinien czuwać nad tym, by dostosowywać się do zarządzeń wydawanych przez prawowitą władzę ze względu na dobro wspólne."
        },
        {
          "type": "paragraph",
          "number": 2430,
          "content": "Życie gospodarcze odwołuje się do rozmaitych interesów, często sprzecznych ze sobą. Tym można wytłumaczyć pojawianie się konfliktów, które je charakteryzują. Powinno się podejmować wysiłki, by je ograniczać w drodze negocjacji, które szanują prawa i obowiązki każdego uczestnika życia społecznego: odpowiedzialnych za przedsiębiorstwa, przedstawicieli pracowników, na przykład organizacji związkowych, i - ewentualnie - władz publicznych."
        },
        {
          "type": "paragraph",
          "number": 2431,
          "content": "Odpowiedzialność państwa. \"Działalność gospodarcza, zwłaszcza w zakresie gospodarki rynkowej, nie może przebiegać w próżni instytucjonalnej, prawnej i politycznej. Przeciwnie, zakłada ona poczucie bezpieczeństwa w zakresie gwarancji indywidualnej wolności i własności, a ponadto stabilność pieniądza oraz istnienie sprawnych służb publicznych. Naczelnym zadaniem państwa jest więc zagwarantowanie tego bezpieczeństwa, tak by człowiek, który pracuje i wytwarza, mógł korzystać z owoców tej pracy, a więc znajdował bodziec do wykonywania jej skutecznie i uczciwie... Kolejną funkcją państwa jest czuwanie nad realizowaniem praw ludzkich w dziedzinie gospodarczej i kierowanie nim; tu jednak główna odpowiedzialność spoczywa nie na państwie, ale na poszczególnych ludziach oraz na różnych grupach i zrzeszeniach, z których składa się społeczeństwo\"."
        },
        {
          "type": "paragraph",
          "number": 2432,
          "content": "Odpowiedzialni za przedsiębiorstwa ponoszą wobec społeczeństwa odpowiedzialność gospodarczą i ekologiczną za swoje działania. Są oni obowiązani mieć na względzie dobro osób, a nie tylko wzrost zysków. Te ostatnie są jednak konieczne. Umożliwiają przeprowadzanie inwestycji, które zapewniają przyszłość przedsiębiorstwom. Gwarantują zatrudnienie."
        },
        {
          "type": "paragraph",
          "number": 2433,
          "content": "Dostęp do pracy i do zawodu powinien być otwarty, bez niesprawiedliwej dyskryminacji, dla wszystkich, mężczyzn i kobiet, zdrowych i niepełnosprawnych, tubylców i imigrantów. Zależnie od okoliczności społeczeństwo powinno ze swej strony pomóc obywatelom w uzyskaniu pracy i zatrudnienia."
        },
        {
          "type": "paragraph",
          "number": 2434,
          "content": "Słuszne wynagrodzenie jest uzasadnionym owocem pracy. Odmawianie go lub zatrzymywanie może stanowić poważną niesprawiedliwość. Aby ustalić słuszne wynagrodzenie, należy uwzględnić jednocześnie potrzeby i wkład pracy każdego. \"Należy tak wynagradzać pracę, aby dawała człowiekowi środki na zapewnienie sobie i rodzinie godnego stanu materialnego, społecznego, kulturalnego i duchowego stosownie do wykonywanych przez każdego zajęć, wydajności pracy, a także zależnie od warunków zakładu pracy i z uwzględnieniem dobra wspólnego\". Porozumienie stron nie wystarczy do moralnego usprawiedliwienia wysokości wynagrodzenia."
        },
        {
          "type": "paragraph",
          "number": 2435,
          "content": "Strajk jest moralnie uprawniony, jeżeli jest środkiem nieuniknionym, a nawet koniecznym, ze względu na proporcjonalną korzyść. Staje się on moralnie nie do przyjęcia, gdy towarzyszy mu przemoc lub też gdy wyznacza mu się cele bezpośrednio nie związane z warunkami pracy lub sprzeczne z dobrem wspólnym."
        },
        {
          "type": "paragraph",
          "number": 2436,
          "content": "Jest rzeczą niesprawiedliwą niepłacenie instytucjom ubezpieczeń społecznych składek ustalonych przez prawowitą władzę. Utrata zatrudnienia z powodu bezrobocia jest prawie zawsze dla tego, kto pada jego ofiarą, zamachem na jego godność i zagrożeniem jego równowagi życiowej. Poza szkodą, której on osobiście doznaje, powstaje z tego wiele niebezpieczeństw dla jego rodziny."
        },
        {
          "type": "label",
          "content": "V. Sprawiedliwość i solidarność między narodami"
        },
        {
          "type": "paragraph",
          "number": 2437,
          "content": "W wymiarze międzynarodowym nierówność bogactw i środków gospodarczych jest tak duża, że powoduje między narodami prawdziwy \"przedział\". Z jednej strony są ci, którzy mają w ręku i rozwijają środki wzrostu, a z drugiej ci, którym narastają długi."
        },
        {
          "type": "paragraph",
          "number": 2438,
          "content": "Rozmaite przyczyny natury religijnej, politycznej, gospodarczej i finansowej składają się na to, że \"kwestia społeczna nabrała wymiaru światowego\". Konieczna jest solidarność między narodami, których polityka jest już wzajemnie zależna. Jest ona jeszcze bardziej nieodzowna, by powstrzymać \"wynaturzone mechanizmy\", które stoją na przeszkodzie rozwojowi krajów słabiej rozwiniętych. Systemy finansowe, prowadzące do nadużyć i lichwiarstwa, krzywdzące stosunki handlowe między narodami czy też wyścig zbrojeń należy zastąpić wspólnym wysiłkiem w kierunku podjęcia działań mających na celu rozwój moralny, kulturalny i gospodarczy, \"przy jednoczesnej rewizji skali wartości i priorytetów\"."
        },
        {
          "type": "paragraph",
          "number": 2439,
          "content": "Na narodach bogatych spoczywa poważna odpowiedzialność moralna za te narody, które nie mogą same zapewnić sobie środków swego rozwoju lub którym przeszkodziły w tym tragiczne wydarzenia historyczne. Jest to obowiązek solidarności i miłości; jest to również zobowiązanie sprawiedliwości, jeśli dobrobyt narodów bogatych pochodzi z zasobników, za które nie zapłacono sprawiedliwie."
        },
        {
          "type": "paragraph",
          "number": 2440,
          "content": "Pomoc bezpośrednia stanowi właściwą odpowiedź na pilne, nadzwyczajne potrzeby, wywołane na przykład klęskami żywiołowymi, epidemiami itd. Nie wystarczy jednak ani naprawienie poważnych szkód, które wypływają z sytuacji niedostatku, ani stałe zaspokajanie potrzeb. Należy także reformować międzynarodowe instytucje gospodarcze i finansowe, by bardziej sprzyjały sprawiedliwym stosunkom z krajami słabiej rozwiniętymi. Należy wspomóc wysiłek krajów ubogich dążących do rozwoju i wyzwolenia. Zasada ta domaga się zastosowania w sposób szczególny w dziedzinie rolnictwa. Rolnicy, zwłaszcza w krajach Trzeciego Świata, stanowią przeważającą część ubogich."
        },
        {
          "type": "paragraph",
          "number": 2441,
          "content": "Spotęgowanie wrażliwości na Boga i poznanie siebie znajduje się u podstaw wszelkiego pełnego rozwoju społeczności ludzkiej. Pomnaża on dobra materialne i oddaje je na służbę osobie i jej wolności. Zmniejsza nędzę i wyzysk ekonomiczny. Zwiększa poszanowanie tożsamości kulturowej i otwarcie się na transcendencję."
        },
        {
          "type": "paragraph",
          "number": 2442,
          "content": "Do pasterzy Kościoła nie należy bezpośrednie interweniowanie w układy polityczne i w organizację życia społecznego. Zadanie to wchodzi w zakres powołania wiernych świeckich, którzy działają z własnej inicjatywy wraz z innymi współobywatelami. Działanie społeczne może zakładać wielość konkretnych dróg. Powinno ono zawsze uwzględniać dobro wspólne i być zgodne z orędziem ewangelicznym oraz nauczaniem Kościoła. Do wiernych świeckich należy \"ożywianie rzeczywistości doczesnych przez chrześcijańskie zaangażowanie; powinni oni okazać się tu świadkami i tymi, którzy wprowadzają pokój i sprawiedliwość\"."
        },
        {
          "type": "label",
          "content": "VI. Miłość ubogich"
        },
        {
          "type": "paragraph",
          "number": 2443,
          "content": "Bóg błogosławi tym, którzy przychodzą z pomocą ubogim, a odrzuca tych, którzy odwracają się od nich: \"Daj temu, kto cię prosi, i nie odwracaj się od tego, kto chce pożyczyć od ciebie\" (Mt 5, 42). \"Darmo otrzymaliście, darmo dawajcie!\" (Mt 10, 8). Jezus Chrystus rozpozna swoich wybranych po tym, co uczynili dla ubogich. Gdy \"ubogim głosi się Ewangelię\" (Mt 11, 5), jest to znak obecności Chrystusa."
        },
        {
          "type": "paragraph",
          "number": 2444,
          "content": "\"Miłość Kościoła do ubogich... należy do jego stałej tradycji\". Czerpie ona natchnienie z Ewangelii błogosławieństw, z ubóstwa Jezusa i Jego uwagi poświęconej ubogim. Miłość do ubogich jest nawet jednym z motywów obowiązku pracy, by było \"z czego udzielać potrzebującemu\" (Ef 4, 28). Obejmuje ona nie tylko ubóstwo materialne, lecz również liczne formy ubóstwa kulturowego i religijnego."
        },
        {
          "type": "paragraph",
          "number": 2445,
          "content": "Miłości do ubogich nie da się pogodzić z nieumiarkowanym miłowaniem bogactw lub z ich egoistycznym używaniem:"
        },
        {
          "type": "comment",
          "content": "A teraz wy, bogacze, zapłacicie wśród narzekań na utrapienia, jakie was czekają. Bogactwo wasze zbutwiało, szaty wasze stały się żerem dla moli, złoto wasze i srebro zardzewiało, a rdza ich będzie świadectwem przeciw wam i toczyć będzie ciała wasze niby ogień. Zebraliście w dniach ostatecznych skarby. Oto woła zapłata robotników, żniwiarzy pól waszych, którą zatrzymaliście, a krzyk ich doszedł do uszu Pana Zastępów. Żyliście beztrosko na ziemi i wśród dostatków tuczyliście serca wasze w dniu rzezi. Potępiliście i zabili sprawiedliwego: nie stawia wam oporu (Jk 5,1-6)."
        },
        {
          "type": "paragraph",
          "number": 2446,
          "content": "Święty Jan Chryzostom przypomina stanowczo: \"Niedopuszczanie ubogich do udziału w swych własnych dobrach oznacza kradzież i odbieranie życia. Nie nasze są dobra, które posiadamy - należą one do ubogich\". \"Najpierw trzeba zadośćuczynić wymaganiom sprawiedliwości, by nie ofiarować jako darów miłości tego, co się należy z tytułu sprawiedliwości\"."
        },
        {
          "type": "comment",
          "content": "Gdy dajemy ubogim rzeczy konieczne, nie czynimy im ofiar osobistych, ale oddajemy im to, co należy do nich; spłacamy raczej powinność sprawiedliwości, niż wypełniamy dzieła miłosierdzia."
        },
        {
          "type": "paragraph",
          "number": 2447,
          "content": "Uczynkami miłosierdzia są dzieła miłości, przez które przychodzimy z pomocą naszemu bliźniemu w potrzebach jego ciała i duszy. Pouczać, radzić, pocieszać, umacniać, jak również przebaczać i krzywdy cierpliwie znosić - to uczynki miłosierdzia co do duszy. Uczynki miłosierdzia co do ciała polegają zwłaszcza na tym, by głodnych nakarmić, bezdomnym dać dach nad głową, nagich przyodziać, chorych i więźniów nawiedzać, umarłych grzebać. Spośród tych czynów jałmużna dana ubogim jest jednym z podstawowych świadectw miłości braterskiej; jest ona także praktykowaniem sprawiedliwości, która podoba się Bogu :"
        },
        {
          "type": "comment",
          "content": "Kto ma dwie suknie, niech jedną da temu, który nie ma; a kto ma żywność, niech tak samo czyni (Łk 3,11). Raczej dajcie to, co jest wewnątrz, na jałmużnę, a zaraz wszystko będzie dla was czyste (Łk 11, 41). Jeśli na przykład brat lub siostra nie mają odzienia lub brak im codziennego chleba, a ktoś z was powie im: \"Idźcie w pokoju, ogrzejcie się i najedzcie do syta!\" - a nie dacie im tego, czego koniecznie potrzebują dla ciała - to na co się to przyda? (Jk 2, 15-16)."
        },
        {
          "type": "paragraph",
          "number": 2448,
          "content": "\"Nędza ludzka pod swymi różnorodnymi postaciami takimi, jak: niedostatek materialny, niesprawiedliwy ucisk, choroby fizyczne i psychiczne, a wreszcie śmierć - jest jawnym znakiem wrodzonej słabości człowieka, w jakiej znajduje się on od grzechu pierworodnego, oraz potrzeby zbawienia. Dlatego przyciągnęła ona współczucie Chrystusa - Zbawiciela, który zechciał wziąć ją na siebie i utożsamić się <<z najmniejszymi ze swych braci>>. Stąd ci, których przygniata nędza, są przedmiotem szczególnej miłości ze strony Kościoła, który od początku swego istnienia, mimo grzechów wielu swoich członków, nie przestał pracować, by przynieść im ulgę, bronić ich i wyzwalać. Czynił to przez niezliczone dzieła dobroczynności, które zawsze i wszędzie są niezbędne\"."
        },
        {
          "type": "paragraph",
          "number": 2449,
          "content": "Już w Starym Testamencie wszystkie przepisy prawne (rok łaski, zakaz pożyczania na procent i zatrzymywania zastawu, obowiązek dziesięciny, wypłacanie zarobku dziennego, prawo zbierania pozostałych winogron w winnicy i kłosów ze ścierniska) są zgodne z pouczeniem Księgi Powtórzonego Prawa: \"Ubogiego bowiem nie zabraknie w tym kraju, dlatego ja nakazuję: <<Otwórz szczodrze rękę swemu bratu uciśnionemu lub ubogiemu w twej ziemi>>\" (Pwt 15, 11). Jezus czyni te słowa swoimi: \"Bo ubogich zawsze macie u siebie, ale Mnie nie zawsze macie\" (J 12, 8). Nie unieważnia przez to gniewnych słów dawnych wyroczni wobec tych, którzy mówią: \"Będziemy kupować biednego za srebro, a ubogiego za parę sandałów...\" (Am 8, 6), lecz zachęca nas do rozpoznania swojej obecności w ubogich, którzy są Jego braćmi :"
        },
        {
          "type": "comment",
          "content": "Kiedy matka św. Róży z Limy ganiła ją za przyjmowanie w domu ubogich i kalekich, ona odpowiedziała: \"Kiedy służymy ubogim i chorym, służymy Jezusowi. Nie powinniśmy pozostawiać bez pomocy bliźniego, gdyż w naszych braciach służymy Jezusowi\"."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 2450,
          "content": "\"Nie będziesz kradł\" (Pwt 5,19). \"Ani złodzieje, ani chciwi... ani zdziercy nie odziedziczą Królestwa Bożego\" (1 Kor 6,10)."
        },
        {
          "type": "paragraph",
          "number": 2451,
          "content": "Siódme przykazanie nakazuje praktykowanie sprawiedliwości i miłości w zarządzaniu dobrami materialnymi i owocami pracy ludzkiej."
        },
        {
          "type": "paragraph",
          "number": 2452,
          "content": "Dobra stworzone są przeznaczone dla całego rodzaju ludzkiego. Prawo do własności prywatnej nie uchyla powszechnego przeznaczenia dóbr."
        },
        {
          "type": "paragraph",
          "number": 2453,
          "content": "Siódme przykazanie zakazuje kradzieży. Kradzież jest przywłaszczeniem dobra drugiego człowieka wbrew racjonalnej woli właściciela."
        },
        {
          "type": "paragraph",
          "number": 2454,
          "content": "Wszelkiego rodzaju przywłaszczenie i niesłuszne używanie dobra drugiego człowieka jest sprzeczne z siódmym przykazaniem. Popełniona niesprawiedliwość domaga się naprawienia krzywdy. Sprawiedliwość wymienna wymaga zwrotu skradzionego dobra."
        },
        {
          "type": "paragraph",
          "number": 2455,
          "content": "Prawo moralne zakazuje czynów, które w celach handlowych lub totalitarnych prowadzą do zniewolenia ludzi, kupowania ich, sprzedawania oraz wymiany, jakby byli towarem."
        },
        {
          "type": "paragraph",
          "number": 2456,
          "content": "Powierzone przez Stwórcę panowanie nad bogactwami naturalnymi, roślinami i zwierzętami świata nie może być oddzielone od szacunku dla wymagań moralnych, łącznie z wymaganiami wobec przyszłych pokoleń."
        },
        {
          "type": "paragraph",
          "number": 2457,
          "content": "Zwierzęta zostały powierzone człowiekowi, który jest zobowiązany do życzliwości wobec nich. Mogą one służyć słusznemu zaspokajaniu potrzeb człowieka."
        },
        {
          "type": "paragraph",
          "number": 2458,
          "content": "Kościół wydaje sąd moralny w kwestiach gospodarczych i społecznych, gdy domagają się tego podstawowe prawa osoby lub zbawienie dusz. Troszczy się o ziemskie dobro wspólne ludzi z racji ich ukierunkowania na najwyższe Dobro, nasz cel ostateczny."
        },
        {
          "type": "paragraph",
          "number": 2459,
          "content": "Sam człowiek jest twórcą, ośrodkiem i celem całego życia gospodarczego i społecznego. Decydującym punktem kwestii społecznej jest to, by dobra stworzone przez Boga dla wszystkich rzeczywiście stały się udziałem wszystkich zgodnie z wymaganiami sprawiedliwości i miłości."
        },
        {
          "type": "paragraph",
          "number": 2460,
          "content": "Podstawowa wartość pracy tkwi w samym człowieku, który jest jej twórcą i adresatem. Przez swoją pracę człowiek uczestniczy w dziele stworzenia. Praca w łączności z Chrystusem może mieć wymiar odkupieńczy."
        },
        {
          "type": "paragraph",
          "number": 2461,
          "content": "Prawdziwy rozwój obejmuje całego człowieka. Chodzi o to, by rozwijać zdolność każdej osoby do odpowiedzi na jej powołanie, a więc na wezwanie Boże."
        },
        {
          "type": "paragraph",
          "number": 2462,
          "content": "Jałmużna dana ubogim jest świadectwem miłości braterskiej; jest także praktykowaniem sprawiedliwości, która podoba się Bogu."
        },
        {
          "type": "paragraph",
          "number": 2463,
          "content": "Jakże w wielkiej rzeszy istot ludzkich bez chleba, bez dachu nad głową, bez stałego miejsca, nie rozpoznać Łazarza, zgłodniałego żebraka z przypowieści? Jak nie usłyszeć Jezusa: \"Tegoście i Mnie nie uczynili\" (Mt 25, 45)?"
        },
        {
          "type": "article",
          "content": "Artykuł ósmy\n\nÓSME PRZYKAZANIE"
        },
        {
          "type": "comment",
          "content": "Nie będziesz mówił przeciw bliźniemu twemu kłamstwa jako świadek (Wj 20, 16). Słyszeliście... że powiedziano przodkom: \"Nie będziesz fałszywie przysięgał, lecz dotrzymasz Panu swej przysięgi\" (Mt 5, 33)."
        },
        {
          "type": "paragraph",
          "number": 2464,
          "content": "Ósme przykazanie zabrania fałszowania prawdy w relacjach z drugim człowiekiem. Ten przepis moralny wypływa z powołania Ludu świętego, by był świadkiem swojego Boga, który jest prawdą i chce prawdy. Wykroczenia przeciw prawdzie - przez słowa lub czyny - wyrażają odmowę zobowiązania się do prawości moralnej; są poważną niewiernością Bogu i w tym sensie podważają podstawy Przymierza."
        },
        {
          "type": "label",
          "content": "I. Żyć w prawdzie"
        },
        {
          "type": "paragraph",
          "number": 2465,
          "content": "Stary Testament zaświadcza, że Bóg jest źródłem wszelkiej prawdy. Jego słowo jest prawdą. Jego prawo jest prawdą. \"Jego wierność... (trwa) z pokolenia na pokolenie\" (Ps 119, 90). ponieważ Bóg jest \"prawdomówny\" (Rz 3, 4), członkowie Jego Ludu są wezwani do życia w prawdzie."
        },
        {
          "type": "paragraph",
          "number": 2466,
          "content": "W Jezusie Chrystusie Boża prawda objawiła się w pełni. \"Pełen łaski i prawdy\" (J 1, 14), jest On \"światłością świata\" (J 8,12), jest Prawdą. \"Kto w (Niego) wierzy, nie pozostaje w ciemności\" (J 12, 46). Uczeń Jezusa \"trwa w Jego nauce\", by poznać \"prawdę, która wyzwala\" (J 8, 32) i uświęca. Pójść za Jezusem oznacza żyć \"Duchem Prawdy\", którego Ojciec posyła w Jego imieniu i który prowadzi \"do całej prawdy\" (J 16,13). Jezus poucza swoich uczniów o bezwarunkowym umiłowaniu prawdy: \"Niech wasza mowa będzie: Tak, tak; nie, nie\" (Mt 5, 37)."
        },
        {
          "type": "paragraph",
          "number": 2467,
          "content": "Człowiek z natury kieruje się ku prawdzie. Ma obowiązek szanować ją i o niej świadczyć: \"Z racji godności swojej wszyscy ludzie, ponieważ są osobami... nagleni są własną swą naturą, a także obowiązani moralnie do szukania prawdy, przede wszystkim w dziedzinie religii. Obowiązani są też trwać przy poznanej prawdzie i całe swoje życie układać według wymagań prawdy\"."
        },
        {
          "type": "paragraph",
          "number": 2468,
          "content": "Prawda jako prawość postępowania i prawość słowa ludzkiego nazywa się prawdomównością, szczerością lub otwartością. Prawda lub prawdomówność jest cnotą, która polega na tym, by okazywać się prawdziwym w swoich czynach, by mówić prawdę w swoich słowach, wystrzegając się dwulicowości, udawania i obłudy."
        },
        {
          "type": "paragraph",
          "number": 2469,
          "content": "\"Ludzie nie mogliby żyć razem, gdyby nie mieli do siebie zaufania, czyli gdyby nie przekazywali sobie prawdy\". Cnota prawdy oddaje sprawiedliwie drugiemu człowiekowi to, co mu się należy. Prawdomówność zachowuje złoty środek między tym, co powinno być wyjawione, a sekretem, który powinien być zachowany; prowadzi ona do uczciwości i dyskrecji. W duchu sprawiedliwości \"człowiek na podstawie samej uczciwości powinien drugiemu przekazywać prawdę\"."
        },
        {
          "type": "paragraph",
          "number": 2470,
          "content": "Uczeń Chrystusa jest gotowy \"żyć w prawdzie\", to znaczy w prostocie życia na wzór Pana, trwając w Jego prawdzie. \"Jeżeli mówimy, że mamy z Nim współuczestnictwo, a chodzimy w ciemności, kłamiemy i nie postępujemy zgodnie z prawdą\" (1 J 1, 6)."
        },
        {
          "type": "label",
          "content": "II. \"Dać świadectwo prawdzie\""
        },
        {
          "type": "paragraph",
          "number": 2471,
          "content": "Przed Piłatem Jezus wyjaśnia, że \"przyszedł na świat, aby dać świadectwo prawdzie\" (J 18, 37). Chrześcijanin nie powinien \"wstydzić się... świadectwa Pana\" (2 Tm 1, 8). W sytuacjach, które wymagają świadectwa wiary, chrześcijanin powinien wyznać ją bez dwuznaczności, za przykładem św. Pawła, wobec swych sędziów. Powinien zachować \"czyste sumienie wobec Boga i wobec ludzi\" (Dz 24,16)."
        },
        {
          "type": "paragraph",
          "number": 2472,
          "content": "Obowiązek uczestniczenia w życiu Kościoła przynagla chrześcijan do postępowania jako świadkowie Ewangelii i do zobowiązań, które z niej wypływają. Świadectwo to polega na przekazywaniu wiary w słowach i czynach. Jest ono aktem sprawiedliwości, który potwierdza albo daje poznać prawdę :"
        },
        {
          "type": "comment",
          "content": "Wszyscy... wyznawcy Chrystusa, gdziekolwiek żyją, są zobowiązani... ukazywać świadectwem słowa i przykładem życia nowego człowieka, przyobleczonego przez chrzest i działanie Ducha Świętego, który umocnił ich w sakramencie bierzmowania."
        },
        {
          "type": "paragraph",
          "number": 2473,
          "content": "Męczeństwo jest najwyższym świadectwem złożonym prawdzie wiary; oznacza ono świadectwo aż do śmierci. Męczennik daje świadectwo Chrystusowi, który umarł i zmartwychwstał, z którym jest zjednoczony przez miłość. Daje świadectwo prawdzie wiary i nauki chrześcijańskiej. Ponosi śmierć w wyniku użycia wobec niego siły. \"Pozwólcie mi stać się pożywieniem dla dzikich zwierząt, dzięki którym dojdę do Boga\"."
        },
        {
          "type": "paragraph",
          "number": 2474,
          "content": "Kościół z wielką troską zebrał wspomnienia o tych, którzy oddali życie, by zaświadczyć o swojej wierze. Są to akta męczenników. Stanowią one świadectwo prawdy, zapisane krwawymi literami:"
        },
        {
          "type": "comment",
          "content": "Nie chcę rozkoszy tego świata i królestwa doczesnego. Wolę umrzeć (by połączyć się) z Chrystusem, niż królować aż po krańce ziemi. Tego szukam, który za nas umarł. Tego pragnę, który dla nas zmartwychwstał. Bliskie jest moje narodzenie. \n\nBłogosławię Cię, że uznałeś mnie godnym tego dnia i tej godziny, gdy zaliczony do Twoich męczenników, otrzymuję udział w kielichu Twego Chrystusa... Ty jesteś Bogiem prawdziwym i nie znającym kłamstwa. Dlatego wielbię Cię za wszystko, błogosławię Tobie i wysławiam Cię przez wiecznego i niebieskiego Arcykapłana Jezusa Chrystusa, Twego umiłowanego Syna, przez którego Tobie, Jemu samemu oraz Świętemu Duchowi niech będzie chwała na wieki wieków. Amen."
        },
        {
          "type": "label",
          "content": "III. Wykroczenia przeciw prawdzie"
        },
        {
          "type": "paragraph",
          "number": 2475,
          "content": "Uczniowie Chrystusa \"przyoblekli człowieka nowego, stworzonego według Boga, w sprawiedliwości i prawdziwej świętości\" (Ef 4, 24). \"Odrzuciwszy kłamstwo\" (Ef 4, 25), mają \"odrzucić... wszelkie zło, wszelki podstęp i udawanie, zazdrość i jakiekolwiek złe mowy\" (1 P 2,1)."
        },
        {
          "type": "paragraph",
          "number": 2476,
          "content": "Fałszywe świadectwo i krzywoprzysięstwo. Wypowiedź sprzeczna z prawdą, wyrażona publicznie, nabiera szczególnego znaczenia. Przed sądem staje się ona fałszywym świadectwem. Złożona pod przysięgą jest krzywoprzysięstwem. Takie sposoby postępowania przyczyniają się do skazania osoby niewinnej, do uniewinnienia osoby winnej lub też do zwiększenia kary, której podlega osoba oskarżona. podważają one w sposób istotny sprawowanie wymiaru sprawiedliwości i słuszność wyroku ogłoszonego przez sędziów."
        },
        {
          "type": "paragraph",
          "number": 2477,
          "content": "Poszanowanie dobrego imienia osób zabrania jakiegokolwiek niesprawiedliwego czynu lub słowa, które mogłyby wyrządzić im krzywdę. Staje się winnym: \n- pochopnego sądu, kto nawet milcząco uznaje za prawdziwą - bez dostatecznej podstawy - moralną wadę bliźniego; \n- obmowy, kto bez obiektywnie ważnej przyczyny ujawnia wady i błędy drugiego człowieka osobom, które o tym nie wiedzą; \n- oszczerstwa, kto przez wypowiedzi sprzeczne z prawdą szkodzi dobremu imieniu innych i daje okazję do fałszywych sądów na ich temat."
        },
        {
          "type": "paragraph",
          "number": 2478,
          "content": "W celu uniknięcia wydawania pochopnego sądu każdy powinien zatroszczyć się, by - w takiej mierze, w jakiej to możliwe - interpretować w pozytywnym sensie myśli, słowa i czyny swego bliźniego:"
        },
        {
          "type": "comment",
          "content": "Każdy dobry chrześcijanin winien być bardziej skory do ocalenia wypowiedzi bliźniego niż do jej potępienia. A jeśli nie może jej ocalić, niech spyta go, jak on ją rozumie; a jeśli on rozumie ją źle, niech go poprawi z miłością; a jeśli to nie wystarcza, niech szuka wszelkich środków stosownych do tego, aby on, dobrze ją rozumiejąc, mógł się ocalić."
        },
        {
          "type": "paragraph",
          "number": 2479,
          "content": "Obmowa i oszczerstwo niszczą dobre imię i cześć bliźniego. Cześć jest świadectwem społecznym składanym godności człowieka i każdy ma naturalne prawo do czci, do dobrego imienia i do szacunku. Tak więc obmowa i oszczerstwo naruszają cnoty sprawiedliwości i miłości."
        },
        {
          "type": "paragraph",
          "number": 2480,
          "content": "Należy potępić wszelkie słowa lub postawy, które przez komplementy, pochlebstwo lub służalczość zachęcają i utwierdzają drugiego człowieka w złośliwych czynach i w przewrotności jego postępowania. Pochlebstwo stanowi poważne przewinienie, jeżeli przyczynia się do powstania wad lub grzechów ciężkich. Pragnienie wyświadczenia przysługi lub przyjaźń nie usprawiedliwiają dwuznaczności języka. Pochlebstwo jest grzechem powszednim, gdy zmierza jedynie do bycia miłym, uniknięcia zła, zaradzenia potrzebie, otrzymania uprawnionych korzyści."
        },
        {
          "type": "paragraph",
          "number": 2481,
          "content": "Próżność lub samochwalstwo stanowią grzech przeciw prawdzie. To samo dotyczy ironii, która zmierza do poniżenia kogoś przez ośmieszanie w sposób nieprzychylny pewnego aspektu jego postępowania."
        },
        {
          "type": "paragraph",
          "number": 2482,
          "content": "\"Kłamstwo polega na mówieniu nieprawdy z intencją oszukania\". Pan przypomina, że kłamstwo jest dziełem diabła: \"Wy macie diabła za ojca... prawdy w nim nie ma. Kiedy mówi kłamstwo, od siebie mówi, bo jest kłamcą i ojcem kłamstwa\" (J 8, 44)."
        },
        {
          "type": "paragraph",
          "number": 2483,
          "content": "Kłamstwo jest najbardziej bezpośrednim wykroczeniem przeciw prawdzie. Kłamać oznacza mówić lub działać przeciw prawdzie, by wprowadzić w błąd tego, kto ma prawo ją znać. Raniąc związek człowieka z prawdą i bliźnim, kłamstwo narusza podstawowy związek człowieka i jego słowa z Panem."
        },
        {
          "type": "paragraph",
          "number": 2484,
          "content": "Ciężar kłamstwa mierzy się naturą prawdy, którą ono zniekształca, zależnie od okoliczności, intencji jego autora, krzywd doznanych przez tych, którzy są jego ofiarami. Kłamstwo samo w sobie stanowi jedynie grzech powszedni; staje się ono jednak grzechem śmiertelnym, gdy poważnie narusza cnotę sprawiedliwości i miłości."
        },
        {
          "type": "paragraph",
          "number": 2485,
          "content": "Kłamstwo jest ze swej natury godne potępienia. Jest profanacją słowa, które ma za zadanie komunikować innym poznaną prawdę. Dobrowolny zamiar wprowadzenia bliźniego w błąd przez wypowiedzi sprzeczne z prawdą narusza sprawiedliwość i miłość. Wina jest jeszcze większa, gdy intencja oszukania może mieć zgubne skutki dla tych, których odwraca od prawdy."
        },
        {
          "type": "paragraph",
          "number": 2486,
          "content": "Kłamstwo (ponieważ jest wykroczeniem przeciw cnocie prawdomówności) jest prawdziwym wykroczeniem przeciw drugiemu człowiekowi. Dotyka jego zdolności poznawania, która jest warunkiem każdego sądu i każdej decyzji. Zawiera ono w zarodku podział ludzi i wszelkie zło, jakie on powoduje. Kłamstwo jest zgubne dla każdej społeczności; podważa zaufanie między ludźmi i niszczy tkankę relacji społecznych."
        },
        {
          "type": "paragraph",
          "number": 2487,
          "content": "Wszelkie wykroczenie przeciw sprawiedliwości i prawdzie nakłada obowiązek naprawienia krzywd, nawet jeśli jego sprawca otrzymał przebaczenie. Jeśli jest rzeczą niemożliwą naprawienie szkody publicznie, należy to zrobić w sposób ukryty; jeśli ten, kto doznał krzywdy, nie może zostać wynagrodzony bezpośrednio, powinien otrzymać zadośćuczynienie moralne w imię miłości. Obowiązek naprawienia krzywd dotyczy również przewinień popełnionych wobec dobrego imienia drugiego człowieka. Naprawienie krzywd - moralne, a niekiedy materialne - powinno być ocenione na miarę wyrządzonej szkody. Jest ono obowiązkiem sumienia."
        },
        {
          "type": "label",
          "content": "IV. Poszanowanie prawdy"
        },
        {
          "type": "paragraph",
          "number": 2488,
          "content": "Prawo do ujawniania prawdy nie jest bezwarunkowe. Każdy powinien dostosowywać swoje życie do ewangelicznej zasady miłości braterskiej. W konkretnych sytuacjach wymaga ona rozstrzygnięcia, czy należy ujawniać prawdę temu, kto jej żąda, czy nie."
        },
        {
          "type": "paragraph",
          "number": 2489,
          "content": "Miłość i poszanowanie prawdy powinny kierować odpowiedzią na każdą prośbę o informację lub ujawnienie prawdy. Dobro i bezpieczeństwo drugiego człowieka, poszanowanie życia prywatnego, dobro wspólne są wystarczającymi powodami do przemilczenia tego, co nie powinno być znane, lub do dyskrecji. Obowiązek unikania zgorszenia nakazuje często ścisłą dyskrecję. Nikt nie jest zobowiązany do ujawniania prawdy temu, kto nie ma prawa jej znać."
        },
        {
          "type": "paragraph",
          "number": 2490,
          "content": "Tajemnica sakramentu pojednania jest święta i nie może być zdradzona pod żadnym pretekstem. \"Tajemnica sakramentalna jest nienaruszalna; dlatego nie wolno spowiednikowi słowami lub w jakikolwiek inny sposób i dla jakiejkolwiek przyczyny w czymkolwiek zdradzić penitenta\"."
        },
        {
          "type": "paragraph",
          "number": 2491,
          "content": "Tajemnice zawodowe, do których są zobowiązani na przykład politycy, wojskowi, lekarze, prawnicy, lub zwierzenia przekazane w tajemnicy powinny być zachowane. Wyjątkiem są szczególne przypadki, gdy zachowanie tajemnicy mogłoby przynieść temu, kto ją powierza, temu, komu ją powierzono, lub osobie trzeciej bardzo poważne szkody, których można by uniknąć jedynie przez ujawnienie prawdy. Informacje prywatne, przynoszące szkodę drugiemu człowiekowi, nawet jeśli nie zostały powierzone w tajemnicy, nie mogą być ujawniane bez poważnej i proporcjonalnej przyczyny."
        },
        {
          "type": "paragraph",
          "number": 2492,
          "content": "Każdy powinien zachować sprawiedliwą dyskrecję wobec prywatnego życia innych ludzi. Osoby odpowiedzialne za przekaz informacji powinny zachowywać właściwe proporcje między wymaganiami dobra wspólnego a poszanowaniem praw indywidualnych. Ingerencja środków społecznego przekazu w prywatne życie osób zaangażowanych w działalność polityczną lub publiczną powinna być potępiona, o ile narusza ich intymność i wolność."
        },
        {
          "type": "label",
          "content": "V. Posługiwanie się środkami społecznego przekazu"
        },
        {
          "type": "paragraph",
          "number": 2493,
          "content": "We współczesnym społeczeństwie środki społecznego przekazu odgrywają wyjątkowo ważną rolę w informowaniu, rozwoju kultury i kształceniu. Rola ta wzrasta w związku z postępem technicznym, bogactwem i rozmaitością przekazywanych wiadomości, wpływem wywieranym na opinię publiczną."
        },
        {
          "type": "paragraph",
          "number": 2494,
          "content": "Informacja przekazywana przez środki społecznego przekazu pozostaje w służbie dobra wspólnego. Społeczeństwo ma prawo do informacji opartej na prawdzie, wolności, sprawiedliwości i solidarności:"
        },
        {
          "type": "comment",
          "content": "Właściwe... zastosowanie tego prawa domaga się, by co do swego przedmiotu informacja była zawsze prawdziwa i pełna, przy zachowaniu sprawiedliwości i miłości; poza tym, aby co do sposobu była godziwa i odpowiednia, to znaczy przestrzegała święcie zasad moralnych oraz słusznych praw i godności człowieka tak przy zbieraniu wiadomości, jak i przy ogłaszaniu ich."
        },
        {
          "type": "paragraph",
          "number": 2495,
          "content": "\"Jest rzeczą konieczną, by wszyscy członkowie społeczeństwa wypełniali i w tej dziedzinie (środków społecznego przekazu) swoje obowiązki sprawiedliwości i miłości. Dlatego też niech również przy użyciu tych środków dążą do kształtowania i szerzenia zdrowej opinii publicznej\". Solidarność jawi się jako konsekwencja prawdziwej i słusznej informacji oraz swobodnej wymiany myśli, które sprzyjają poznaniu i poszanowaniu drugiego człowieka."
        },
        {
          "type": "paragraph",
          "number": 2496,
          "content": "Środki społecznego przekazu (w szczególności mass media) mogą doprowadzić do pewnej bierności u odbiorców, czyniąc z nich konsumentów niezbyt czujnych na to, co słyszą i widzą. Odbiorcy powinni narzucić sobie umiar i dyscyplinę w stosunku do mass mediów. Powinni kształtować w sobie światłe i prawe sumienie, by łatwiej opierać się niegodziwym wpływom."
        },
        {
          "type": "paragraph",
          "number": 2497,
          "content": "Już z tytułu wykonywanego zawodu osoby odpowiedzialne za prasę mają obowiązek przy rozpowszechnianiu informacji służyć prawdzie i nie obrażać miłości. Powinny starać się, by szanować z równą troską istotę faktów i granice krytycznego osądu wobec osób. Nie powinny uciekać się do oszczerstw."
        },
        {
          "type": "paragraph",
          "number": 2498,
          "content": "\"Szczególne zobowiązania ciążą na władzy świeckiej z racji... dobra wspólnego. Władza ta winna we właściwym sobie zakresie bronić i ochraniać prawdziwą i słuszne wolność informacji\". Ogłaszając ustawy i czuwając nad ich stosowaniem, władze publiczne powinny zadbać o to, by złe używanie środków społecznego przekazu nie spowodowało \"poważnego niebezpieczeństwa dla dobrych obyczajów oraz postępu społeczeństwa\". powinny karać naruszenie praw każdego do dobrego imienia i do tajemnicy życia prywatnego. Uczciwie i w stosownym czasie powinny podawać informacje, które dotyczą dobra ogólnego lub są odpowiedzią na uzasadnione niepokoje ludności. Nic nie może usprawiedliwić uciekania się do fałszywych informacji, by manipulować opinią publiczną za pomocą środków społecznego przekazu. Interwencje władzy nie mogą godzić w wolność jednostek i grup."
        },
        {
          "type": "paragraph",
          "number": 2499,
          "content": "Z moralnego punktu widzenia należy potępić istniejącą w państwach totalitarnych plagę systematycznego fałszowania prawdy. Za pomocą środków społecznego przekazu państwa te chcą politycznie zdominować opinię publiczną, \"manipulują\" oskarżonymi i świadkami w procesach publicznych i dążą do umocnienia swej tyranii, tłumiąc i zwalczając to wszystko, co uważają za \"przestępstwa ze strony opinii publicznej\"."
        },
        {
          "type": "label",
          "content": "VI. Prawda, piękno i sztuka sakralna"
        },
        {
          "type": "paragraph",
          "number": 2500,
          "content": "Spełnianie dobra łączy się z przyjemnością duchową i pięknem moralnym. Podobnie prawda łączy się z radością i blaskiem piękna duchowego. Prawda jest piękna sama z siebie. Prawda słowa, czyli racjonalne wyrażanie poznania rzeczywistości stworzonej i nie stworzonej, jest konieczna w życiu człowieka obdarzonego rozumem. Prawda może jednak znaleźć inne, uzupełniające formy ekspresji ludzkiej, zwłaszcza gdy chodzi o wywołanie tego, co w niej niewyrażalne, jak głębia ludzkiego serca, uniesienia duszy, tajemnica Boga. Bóg, zanim objawił się człowiekowi w słowach prawdy, objawia mu się w uniwersalnym języku stworzenia, dziele swojego Słowa, swojej Mądrości, w porządku i harmonii kosmosu. Odkrywają je zarówno dziecko, jak i uczony: \"z wielkości i piękna stworzeń poznaje się przez podobieństwo ich Stwórcę\" (Mdr 13, 5), \"stworzył je bowiem Twórca piękności\" (Mdr 13, 3)."
        },
        {
          "type": "comment",
          "content": "Mądrość jest bowiem tchnieniem mocy Bożej i przeczystym wypływem chwały Wszechmocnego, dlatego nic skażonego do niej nie przylgnie. Jest odblaskiem wieczystej światłości, zwierciadłem bez skazy działania Boga, obrazem Jego dobroci (Mdr 7, 25-26). Bo ona piękniejsza niż słońce i wszelki gwiazdozbiór. Porównana ze światłością - uzyska pierwszeństwo, po tamtej bowiem nastaje noc, a Mądrości zło nie przemożne (Mdr 7, 29-30). Stałem się miłośnikiem jej piękna (Mdr 8, 2)."
        },
        {
          "type": "paragraph",
          "number": 2501,
          "content": "Człowiek \"stworzony na obraz Boży\" (Rdz 1, 26) wyraża również prawdę swojego związku z Bogiem Stwórcą przez piękno swoich dzieł artystycznych. Sztuka jest bowiem typowo ludzką formą wyrazu. Poza wspólnym dla wszystkich żywych stworzeń dążeniem do zaspokojenia potrzeb życiowych, jest ona darmową obfitością wewnętrznego bogactwa człowieka. Sztuka, będąc owocem talentu danego przez Stwórcę i wysiłku człowieka, jest formą mądrości praktycznej, łączącą wiedzę i umiejętność praktyczną by prawdę o rzeczywistości wyrazić w języku dostępnym dla wzroku i słuchu. Sztuka zawiera w ten sposób pewne podobieństwo do działania Boga w tym, co stworzone, w takim stopniu, w jakim czerpie natchnienie z prawdy i umiłowania stworzeń. Podobnie jak każde inne działanie ludzkie, sztuka nie ma sama w sobie absolutnego celu, lecz jest podporządkowana ostatecznemu celowi człowieka i przezeń uszlachetniana."
        },
        {
          "type": "paragraph",
          "number": 2502,
          "content": "Sztuka sakralna jest prawdziwa i piękna, gdy przez formę odpowiada swojemu właściwemu powołaniu, jakim jest ukazywanie i uwielbienie, w wierze i adoracji, transcendentnej tajemnicy Boga, niewidzialnego, najwyższego piękna Prawdy i Miłości, objawionego w Chrystusie, \"który jest odblaskiem Jego chwały i odbiciem Jego istoty\" (Hbr 1, 3), w którym \"mieszka cała Pełnia: Bóstwo, na sposób ciała\" (Kol 2, 9). To duchowe piękno odzwierciedla się także w Najświętszej Maryi Dziewicy, Matce Boga, w Aniołach i Świętych. Prawdziwa sztuka sakralna skłania człowieka do adoracji, modlitwy i miłowania Boga Stwórcy i Zbawiciela, Świętego i Uświęcającego."
        },
        {
          "type": "paragraph",
          "number": 2503,
          "content": "Biskupi powinni więc - sami lub upoważniając innych - czuwać nad popieraniem dawnej i nowej sztuki sakralnej we wszystkich jej formach i z taką samą religijną troską usuwać z liturgii i budownictwa sakralnego to wszystko, co nie jest zgodne z prawdą wiary i z autentycznym pięknem sztuki sakralnej."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 2504,
          "content": "\"Nie będziesz mówił przeciw bliźniemu twemu kłamstwa jako świadek\" (Wj 20, 16). Uczniowie Chrystusa \"przyoblekli człowieka nowego, stworzonego według Boga, w sprawiedliwości i prawdziwej świętości\" (Ef 4, 24)."
        },
        {
          "type": "paragraph",
          "number": 2505,
          "content": "Prawda lub prawdomówność jest cnotą, która polega na tym, by się okazywać prawdziwym w swoich czynach i mówić to, co prawdziwe w swoich słowach, wystrzegając się dwulicowości, udawania i obłudy."
        },
        {
          "type": "paragraph",
          "number": 2506,
          "content": "Chrześcijanin nie powinien \"wstydzić się... świadectwa Pana\" (2 Tm 1, 8) w czynie i w słowie. Męczeństwo jest najwyższym świadectwem złożonym prawdzie wiary."
        },
        {
          "type": "paragraph",
          "number": 2507,
          "content": "Poszanowanie dobrego imienia i czci osób zabrania czynów i słów obmowy lub oszczerstwa."
        },
        {
          "type": "paragraph",
          "number": 2508,
          "content": "Kłamstwo polega na mówieniu nieprawdy z intencją oszukania bliźniego."
        },
        {
          "type": "paragraph",
          "number": 2509,
          "content": "Wykroczenie przeciw prawdzie domaga się wynagrodzenia krzywd."
        },
        {
          "type": "paragraph",
          "number": 2510,
          "content": "\"Złota zasada\" pomaga rozpoznać w konkretnych sytuacjach, czy należy ujawnić prawdę temu, kto jej żąda, czy jej nie ujawniać."
        },
        {
          "type": "paragraph",
          "number": 2511,
          "content": "\"Tajemnica sakramentalna [spowiedzi] jest nienaruszalna\". Tajemnice zawodowe powinny być strzeżone. Informacje przynoszące szkodę drugiemu człowiekowi nie powinny być ujawniane."
        },
        {
          "type": "paragraph",
          "number": 2512,
          "content": "Społeczeństwo ma prawo do informacji opartej na prawdzie, wolności i sprawiedliwości. Należy kierować się umiarem i dyscypliną w korzystaniu ze środków społecznego przekazu."
        },
        {
          "type": "paragraph",
          "number": 2513,
          "content": "Sztuki piękne, a zwłaszcza sztuka sakralna, \"z natury swej dążą... do wyrażenia w jakiś sposób w dziełach ludzkich nieskończonego piękna Boga. Są one tym bardziej poświęcone Bogu i pomnażaniu Jego czci i chwały, im bardziej wyłącznie zmierzają tylko do tego, aby... dusze ludzkie... zwracać ku Bogu\"."
        },
        {
          "type": "article",
          "content": "Artykuł dziewiąty\n\nDZIEWIĄTE PRZYKAZANIE"
        },
        {
          "type": "comment",
          "content": "Nie będziesz pożądał domu bliźniego twego. Nie będziesz pożądał żony bliźniego twego, ani jego niewolnika, ani jego niewolnicy, ani jego wołu, ani jego osła, ani żadnej rzeczy, która należy do bliźniego twego (Wj 20,17). \n\nKażdy, kto pożądliwie patrzy na kobietę, już się w swoim sercu dopuścił z nią cudzołóstwa (Mt 5, 28)."
        },
        {
          "type": "paragraph",
          "number": 2514,
          "content": "Święty Jan rozróżnia trzy rodzaje pożądania, czyli pożądliwości: pożądliwość ciała, pożądliwość oczu i pychę życia. Zgodnie z katolicką tradycją katechizmową dziewiąte przykazanie zakazuje pożądania cielesnego; dziesiąte przykazanie zabrania pożądania dóbr drugiego człowieka."
        },
        {
          "type": "paragraph",
          "number": 2515,
          "content": "W sensie etymologicznym pojęcie \"pożądanie\" może oznaczać każdą gwałtowną postać pragnienia ludzkiego. Teologia chrześcijańska nadała temu pojęciu szczególne znaczenie pragnienia zmysłowego, które przeciwstawia się wskazaniom rozumu ludzkiego. Św. Paweł Apostoł utożsamia je z buntem \"ciała\" wobec \"ducha\". Pożądanie jest konsekwencją nieposłuszeństwa grzechu pierworodnego (Rdz 3, 11). Wywołuje ono nieporządek we władzach moralnych człowieka i nie będąc samo w sobie grzechem, skłania człowieka do popełniania grzechów."
        },
        {
          "type": "paragraph",
          "number": 2516,
          "content": "Już w samym człowieku, ponieważ jest on istotą złożoną z ciała i duszy, istnieje pewne napięcie, toczy się pewna walka między dążeniami \"ducha\" i \"ciała\". Walka ta w rzeczywistości należy do dziedzictwa grzechu, jest jego konsekwencją i równocześnie jego potwierdzeniem. Jest częścią codziennego doświadczenia walki duchowej:"
        },
        {
          "type": "comment",
          "content": "Nie chodzi Apostołowi o upośledzanie i potępienie ciała jako współkonstytuującego wraz z duchową duszą naturę człowieka i jego osobową podmiotowość. Chodzi natomiast o uczynki czy też raczej stałe usposobienie - cnoty i wady - moralnie dobre lub złe, które jest owocem ulegania (w pierwszym wypadku) bądź też opierania się (w drugim) zbawczemu działaniu Ducha Świętego. Stąd też Apostoł pisze: \"Mając życie od Ducha, do Ducha się też stosujmy\" (Ga 5, 25)."
        },
        {
          "type": "label",
          "content": "I. Oczyszczenie serca"
        },
        {
          "type": "paragraph",
          "number": 2517,
          "content": "Serce jest siedzibą moralnego wymiaru osobowości: \"Z serca... pochodzą złe myśli, zabójstwa, cudzołóstwa, czyny nierządne\" (Mt 15, 19). Walka z pożądliwością cielesną domaga się oczyszczenia serca i praktykowania umiarkowania:"
        },
        {
          "type": "comment",
          "content": "Zachowaj prostotę i niewinność, a będziesz jak małe dzieci, nie znające zła niszczącego życie ludzkie."
        },
        {
          "type": "paragraph",
          "number": 2518,
          "content": "Szóste błogosławieństwo zapowiada: \"Błogosławieni czystego serca, albowiem oni Boga oglądać będą\" (Mt 5, 8). \"Czyste serca\" oznaczają tych, którzy dostosowali swój umysł i swoją wolę do Bożych wymagań świętości, zwłaszcza w trzech dziedzinach: miłości, Czystości, czyli prawości płciowej, umiłowania prawdy i prawowierności w wierze. Istnieje związek między czystością serca, ciała i wiary:"
        },
        {
          "type": "comment",
          "content": "Wierni powinni wyznawać prawdy Symbolu wiary, \"ażeby wierząc, byli posłuszni; będąc posłuszni, uczciwie żyli; uczciwie żyjąc, oczyszczali swoje serca, a oczyszczając swoje serca, rozumieli to, w co wierzą\"."
        },
        {
          "type": "paragraph",
          "number": 2519,
          "content": "\"Sercom czystym\" jest obiecane widzenie Boga twarzą w twarz i upodobnienie do Niego. Czystość serca jest warunkiem wstępnym tego widzenia. Już dzisiaj uzdalnia nas ona do widzenia tak, jak widzi Bóg, przyjmowania drugiego człowieka jako \"bliźniego\"; uzdalnia nas do uznania ciała ludzkiego - naszego własnego i naszego bliźniego - za świątynię Ducha Świętego, przejaw Boskiego piękna."
        },
        {
          "type": "label",
          "content": "II. Walka o czystość"
        },
        {
          "type": "paragraph",
          "number": 2520,
          "content": "Chrzest udziela temu, kto go przyjmuje, łaski oczyszczenia ze wszystkich grzechów. Ochrzczony powinien jednak nadal walczyć z pożądaniem ciała i z nieuporządkowanymi pożądliwościami. Za pomocą łaski Bożej osiąga to oczyszczenie: \n- przez cnotę i dar czystości, ponieważ czystość pozwala miłować sercem prawym i niepodzielnym; \n- przez czystość intencji, która polega na dążeniu do prawdziwego celu człowieka; ochrzczony stara się z prostotą rozpoznawać wolę Bożą i pełnić ją we wszystkim; \n- przez czystość spojrzenia, zewnętrznego i wewnętrznego; przez czuwanie nad uczuciami i wyobraźnią, przez odrzucenie jakiegokolwiek upodobania w myślach nieczystych, które skłaniają do odejścia z drogi Bożych przykazań: \"Widok roznamiętnia głupich\" (Mdr 15, 5); \n- przez modlitwę:"
        },
        {
          "type": "comment",
          "content": "Mniemałem, że do powściągliwości człowiek jest zdolny o własnych siłach, a ja w sobie tych sił nie dostrzegałem. Głupiec, nie wiedziałem, że - jak napisano - nikt nie może być powściągliwy, jeśli Ty mu tego nie udzielisz. Udzieliłbyś mi na pewno, gdybym z głębi serca wołał do Ciebie i gdybym miał wiarę dostatecznie mocną, by moje troski Tobie powierzyć."
        },
        {
          "type": "paragraph",
          "number": 2521,
          "content": "Czystość domaga się wstydliwości. Jest ona integralną częścią umiarkowania. Wstydliwość chroni intymność osoby. Polega ona na odmowie odsłaniania tego, co powinno pozostać zakryte. Wstydliwość jest związana z czystością, świadczy o jej delikatności. Kieruje ona spojrzeniami i gestami, które odpowiadają godności osób i godności ich zjednoczenia."
        },
        {
          "type": "paragraph",
          "number": 2522,
          "content": "Wstydliwość strzeże tajemnicy osób i ich miłości. Zachęca do cierpliwości i umiarkowania w związku miłości; domaga się, by zostały spełnione warunki daru i pełnego wzajemnego oddania się mężczyzny i kobiety. Wstydliwość jest skromnością. Wpływa na wybór ubioru. Zachowuje milczenie lub dystans tam, gdzie pojawia się niebezpieczeństwo niezdrowej ciekawości. Staje się dyskrecją."
        },
        {
          "type": "paragraph",
          "number": 2523,
          "content": "Istnieje wstydliwość zarówno uczuć, jak i ciała. Sprzeciwia się ona, na przykład, służącemu niezdrowej ciekawości, przedstawianiu ciała ludzkiego w pewnych reklamach lub dążeniom niektórych środków przekazu posuwających się za daleko w przedstawianiu intymności człowieka. Wstydliwość inspiruje styl życia, który pozwala na przeciwstawienie się wymaganiom mody i presji panujących ideologii."
        },
        {
          "type": "paragraph",
          "number": 2524,
          "content": "Formy, jakie przybiera wstydliwość, są różne w różnych kulturach. Wszędzie jednak jawi się ona jako dostrzeżenie duchowej godności właściwej człowiekowi. Rodzi się ona wraz z dojrzewaniem sumienia osoby. Uczyć dzieci i młodzież wstydliwości oznacza budzić w nich poszanowanie osoby ludzkiej."
        },
        {
          "type": "paragraph",
          "number": 2525,
          "content": "Czystość chrześcijańska domaga się oczyszczenia klimatu społecznego. Wymaga ona od środków społecznego przekazu informacji troszczącej się o szacunek i umiarkowanie. Czystość serca wyzwala z rozpowszechnionego erotyzmu i oddala od widowisk, które sprzyjają niezdrowej ciekawości i iluzji."
        },
        {
          "type": "paragraph",
          "number": 2526,
          "content": "To, co jest nazywane permisywizmem obyczajów, opiera się na błędnej koncepcji wolności ludzkiej; by mogła ona wzrastać, powinna najpierw pozwolić kształtować się przez prawo moralne. Należy wymagać od osób odpowiedzialnych za wychowanie, by nauczanie młodzieży obejmowało poszanowanie prawdy, przymioty serca oraz moralną i duchową godność człowieka."
        },
        {
          "type": "paragraph",
          "number": 2527,
          "content": "\"Dobra nowina Chrystusowa odnawia ustawicznie życie i kulturę upadłego człowieka oraz zwalcza i usuwa błędy i zło, płynące z ciągle grożącego człowiekowi zwodzenia przez grzech. Nieustannie oczyszcza i podnosi obyczaje ludów, skarby i przymioty ducha każdego ludu czy wieku, niejako użyźnia od wewnątrz bogactwami z wysoka, umacnia, uzupełnia i naprawia w Chrystusie\"."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 2528,
          "content": "\"Każdy, kto pożądliwie patrzy na kobietę, już się w swoim sercu dopuścił z nią cudzołóstwa\" (Mt 5, 28)."
        },
        {
          "type": "paragraph",
          "number": 2529,
          "content": "Dziewiąte przykazanie ostrzega przed pożądaniem, czyli pożądliwością cielesną."
        },
        {
          "type": "paragraph",
          "number": 2530,
          "content": "Walka z pożądliwością cielesną dokonuje się przez oczyszczenie serca i praktykowanie umiarkowania."
        },
        {
          "type": "paragraph",
          "number": 2531,
          "content": "Czystość serca pozwoli nam oglądać Boga; już dzisiaj pozwala nam widzieć wszystko tak, jak widzi Bóg."
        },
        {
          "type": "paragraph",
          "number": 2532,
          "content": "Oczyszczenie serca osiąga się przez modlitwę, praktykowanie czystości, czystość intencji i spojrzenia."
        },
        {
          "type": "paragraph",
          "number": 2533,
          "content": "Czystość serca domaga się wstydliwości, która jest cierpliwością, skromnością i dyskrecją. Wstydliwość strzeże intymności osoby."
        },
        {
          "type": "article",
          "content": "Artykuł dziesiąty\n\nDZIESIĄTE PRZYKAZANIE"
        },
        {
          "type": "comment",
          "content": "Nie będziesz pożądał... żadnej rzeczy, która należy do bliźniego twego (Wj 20, 17). Nie będziesz pragnął domu swojego bliźniego ani jego pola, ani jego niewolnika, ani jego niewolnicy, ani jego wołu, ani jego osła, ani żadnej rzeczy, która należy do twojego bliźniego (Pwt 5, 21). \n\nGdzie jest twój skarb, tam będzie i serce twoje (Mt 6, 21)."
        },
        {
          "type": "paragraph",
          "number": 2534,
          "content": "Dziesiąte przykazanie stanowi dalszy ciąg i uzupełnienie przykazania dziewiątego, które odnosi się do pożądliwości ciała. Zabrania ono pożądania dóbr drugiego człowieka, które jest źródłem kradzieży, grabieży i oszustwa, zakazanych przez siódme przykazanie. \"Pożądliwość oczu\" prowadzi do przemocy i niesprawiedliwości zakazanych przez piąte przykazanie. Zachłanność ma swe źródło - podobnie jak nierząd - w bałwochwalstwie zakazanym w trzech pierwszych przepisach Prawa. Dziesiąte przykazanie zwraca uwagę na intencję serca; wraz z dziewiątym przykazaniem streszcza ono wszystkie przykazania Prawa."
        },
        {
          "type": "label",
          "content": "I. Nieład pożądliwości"
        },
        {
          "type": "paragraph",
          "number": 2535,
          "content": "Pożądanie zmysłowe skłania nas do pragnienia rzeczy przyjemnych, których nie posiadamy, czyli do pragnienia jedzenia, gdy jesteśmy głodni, czy ogrzania się, gdy jest nam zimno. Pragnienia te same w sobie są dobre, często jednak nie zachowują rozumnej miary i skłaniają nas do niesłusznego pożądania czegoś, co jest własnością drugiej osoby lub jej się należy."
        },
        {
          "type": "paragraph",
          "number": 2536,
          "content": "Dziesiąte przykazanie zakazuje chciwości i pragnienia przywłaszczania sobie bez umiaru dóbr ziemskich; zabrania nieumiarkowanej zachłanności, zrodzonej z pozbawionej miary żądzy bogactw i ich potęgi. Zakazuje także pragnienia popełniania niesprawiedliwości, jaka mogłaby przynieść szkodę bliźniemu w jego dobrach doczesnych:"
        },
        {
          "type": "comment",
          "content": "Kiedy Prawo mówi: \"Nie będziesz pożądał\", to - innymi słowy - każe nam oddalić nasze pragnienia od tego wszystkiego, co do nas nie należy. Pragnienie posiadania dóbr bliźniego jest bowiem tak wielkie, nieograniczone i nigdy nie nasycone, że zostało napisane: \"Kto kocha się w pieniądzach, pieniądzem się nie nasyci\" (Koh 5, 9)."
        },
        {
          "type": "paragraph",
          "number": 2537,
          "content": "Nie jest wykroczeniem przeciw temu przykazaniu pragnienie otrzymania rzeczy, które należą do bliźniego, jeśli jest to możliwe w sposób sprawiedliwy. Tradycyjna katecheza wskazuje z realizmem na \"tych, którzy najwięcej powinni walczyć ze swymi przestępczymi pożądliwościami\" i których trzeba zatem \"najbardziej zachęcać do zachowywania tego przykazania\":"
        },
        {
          "type": "comment",
          "content": "Są to... handlarze, którzy pragną niedostatku towarów lub ich drożyzny, którzy widzą z przykrością, że nie tylko oni kupują i sprzedają. Mogliby wtedy sprzedawać drożej, a taniej kupować. Należą do nich także ci, którzy pragnęliby, by ich bliźni żyli w biedzie, aby sami sprzedając im lub kupując od nich, mogli zarabiać... Należą do nich lekarze, pragnący, by ludzie chorowali, i prawnicy, oczekujący wielu ważnych spraw i procesów sądowych."
        },
        {
          "type": "paragraph",
          "number": 2538,
          "content": "Dziesiąte przykazanie żąda usunięcia zazdrości z serca ludzkiego. Gdy prorok Natan chciał skłonić króla Dawida do skruchy, opowiedział mu historię o biedaku mającym tylko jedną owieczkę, którą traktował jak własną córkę, i o bogaczu, który, mimo iż miał wiele bydła, zazdrościł tamtemu i w końcu zabrał mu jego owieczkę. Zazdrość może prowadzić do najgorszych występków. To przez zawiść diabła śmierć weszła na świat (Mdr 2, 24):"
        },
        {
          "type": "comment",
          "content": "Walczymy ze sobą nawzajem i to właśnie zazdrość podburza jednych przeciw drugim... Jeżeli wszyscy będą z taką zawziętością rozszarpywać Ciało Chrystusa, do czego dojdziemy? Osłabiamy Ciało Chrystusa... Głosimy, iż jesteśmy członkami tego samego organizmu, a pożeramy się nawzajem niczym dzikie zwierzęta."
        },
        {
          "type": "paragraph",
          "number": 2539,
          "content": "Zazdrość jest wadą główną. Oznacza ona smutek doznawany z powodu dobra drugiego człowieka i nadmierne pragnienie przywłaszczenia go sobie, nawet w sposób niewłaściwy. Zazdrość jest grzechem śmiertelnym, gdy życzy bliźniemu poważnego zła:"
        },
        {
          "type": "comment",
          "content": "Święty Augustyn widział w zazdrości \"grzech diabelski\" w pełnym znaczeniu tego słowa. \"Z zazdrości rodzą się nienawiść, obmowa, oszczerstwo, radość z nieszczęścia bliźniego i przykrość z jego powodzenia\"."
        },
        {
          "type": "paragraph",
          "number": 2540,
          "content": "Zazdrość jest jedną z form smutku, a zatem odrzuceniem miłości; ochrzczony powinien zwalczać ją życzliwością. Zazdrość często pochodzi z pychy; ochrzczony powinien starać się żyć w pokorze."
        },
        {
          "type": "comment",
          "content": "Chcielibyście, by w was widziano Boga uwielbionego? Tak więc radujcie się z postępów waszego brata, a wtedy w was będzie Bóg uwielbiony. Bóg będzie pochwalony - jak powiedzą - przez to, że Jego sługa potrafił zwyciężyć zazdrość, radując się z powodu zasług innych."
        },
        {
          "type": "label",
          "content": "II. Pragnienia Ducha Świętego"
        },
        {
          "type": "paragraph",
          "number": 2541,
          "content": "Ekonomia Prawa i Łaski odwraca serce ludzi od zachłanności i zazdrości; wprowadza je w pragnienie Najwyższego Dobra, poucza o pragnieniach Ducha Świętego, który napełnia serce człowieka. Bóg obietnic zawsze upominał człowieka, by strzegł się tego, co już w raju wydawało się, że jest \"dobre do jedzenia... rozkoszą dla oczu... nadaje się do zdobycia wiedzy\" (Rdz 3, 6)."
        },
        {
          "type": "paragraph",
          "number": 2542,
          "content": "Prawo powierzone Izraelowi nigdy nie było wystarczające, by usprawiedliwić tych, którzy byli mu podporządkowani; stało się nawet narzędziem \"pożądania\". Niewspółmierność chęci i działania wskazuje na konflikt między prawem Bożym, które jest \"prawem rozumu\", i innym prawem, które \"podbija mnie w niewolę pod prawo grzechu mieszkającego w moich członkach\" (Rz 7, 23)."
        },
        {
          "type": "paragraph",
          "number": 2543,
          "content": "\"Teraz jawną się stała sprawiedliwość Boża niezależna od Prawa, poświadczona przez Prawo i Proroków. Jest to sprawiedliwość Boża przez wiarę w Jezusa Chrystusa dla wszystkich, którzy wierzą\" (Rz 3, 21-22). Od tej chwili wierzący w Chrystusa \"ukrzyżowali ciało swoje z jego namiętnościami i pożądaniami\" (Ga 5, 24), są prowadzeni przez Ducha i kierują się Jego pragnieniami."
        },
        {
          "type": "label",
          "content": "III. Ubóstwo serca"
        },
        {
          "type": "paragraph",
          "number": 2544,
          "content": "Jezus nakazuje swoim uczniom, by przedkładali Go nad wszystko i nad wszystkich, oraz proponuje im \"wyrzeczenie się wszystkiego, co posiadają\" (Łk 14, 33), ze względu na Niego i Ewangelię. Na krótko przed swoją męką pokazał im przykład ubogiej wdowy jerozolimskiej, która ze swego niedostatku dała wszystko, co miała na utrzymanie. Wypełnienie zalecenia oderwania się od bogactw jest konieczne, by wejść do Królestwa niebieskiego."
        },
        {
          "type": "paragraph",
          "number": 2545,
          "content": "Wszyscy chrześcijanie powinni starać się \"należycie kierować swymi uczuciami, aby korzystanie z rzeczy ziemskich i przywiązanie do bogactw wbrew duchowi ewangelicznego ubóstwa nie przeszkodziło im w osiągnięciu doskonałej miłości\"."
        },
        {
          "type": "paragraph",
          "number": 2546,
          "content": "\"Błogosławieni ubodzy w duchu\" (Mt 5, 3). Błogosławieństwa objawiają porządek szczęścia i łaski, piękna i pokoju. Jezus pochwala radość ubogich, do których już należy Królestwo;"
        },
        {
          "type": "comment",
          "content": "Chrystus-Słowo nazywa \"ubóstwem w duchu\" dobrowolną pokorę człowieka i wyrzeczenie się siebie; a Apostoł daje nam jako przykład ubóstwo Boga, gdy mówi: \"Dla nas stał się ubogim\" (2 Kor 8, 9)."
        },
        {
          "type": "paragraph",
          "number": 2547,
          "content": "Pan skarży się na bogaczy, że znajdują swoją pociechę w obfitości dóbr (Łk 6, 24). \"Pyszny goni za potęgą ziemską, natomiast ubogi w duchu szuka Królestwa niebieskiego\". Powierzenie się Opatrzności Ojca niebieskiego wyzwala z niepokoju o jutro. Ufność pokładana w Bogu przygotowuje szczęście ubogich. Oni będą widzieć Boga."
        },
        {
          "type": "label",
          "content": "IV. \"Chcę widzieć Boga\""
        },
        {
          "type": "paragraph",
          "number": 2548,
          "content": "Pragnienie prawdziwego szczęścia wyzwala człowieka od nadmiernego przywiązania do dóbr tego świata i znajduje swoje spełnienie w widzeniu i szczęściu Boga. \"Obietnica widzenia Boga przekracza wszelkie szczęście. W języku Pisma świętego <<widzieć>> znaczy tyle samo, co <<posiadać>>... Kto zatem widzi Boga, przez to samo, że widzi Boga, otrzymał wszystkie dobra, jakie można sobie wyobrazić\"."
        },
        {
          "type": "paragraph",
          "number": 2549,
          "content": "Lud święty ma za zadanie walczyć za pomocą łaski z wysoka, aby otrzymać dobra obiecane przez Boga. Aby posiadać i kontemplować Boga, chrześcijanie powinni umartwiać swoje pożądania i za pomocą łaski Bożej odnosić zwycięstwo nad pokusami używania i panowania."
        },
        {
          "type": "paragraph",
          "number": 2550,
          "content": "Na tej drodze doskonałości Duch i Oblubienica wzywają tych, którzy ich słuchają, do doskonałej jedności z Bogiem:"
        },
        {
          "type": "comment",
          "content": "Będzie tam prawdziwa chwała: nikt nie będzie chwalony przez błąd albo dla pochlebstwa. Prawdziwe zaszczyty nie będą odmawiane tym, co na nie zasłużyli, ani przyznawane osobom niegodnym. Zresztą, nie będzie o nie zabiegał nikt niegodny, skoro zostanie tam dopuszczony tylko godny. Zapanuje tam również prawdziwy pokój, w którym nikt nie dozna żadnej przeciwności ani od siebie, ani od kogoś drugiego. Odpłatą za cnotę będzie Ten, kto cnotę dał i kto siebie samego przyrzekł jej w nagrodę; nagrodę, od której nie może być nic lepszego, nic większego... \"Będę... ich Bogiem, a... oni będą moim ludem\" (Kpł 26,12)... Takie samo jest też znaczenie słów Apostoła: \"Aby Bóg był wszystkim we wszystkich\" (1 Kor 15, 28). On będzie celem wszystkich naszych pragnień; On, którego bez końca będziemy oglądali, bez nasycenia miłowali, bez utrudzenia uwielbiali. A ten dar, to uczucie i ten stan będą niewątpliwie wspólne wszystkim tak samo, jak życie wieczne."
        },
        {
          "type": "label",
          "content": "W skrócie"
        },
        {
          "type": "paragraph",
          "number": 2551,
          "content": "\"Gdzie jest twój skarb, tam będzie i serce twoje\" (Mt 6, 21)"
        },
        {
          "type": "paragraph",
          "number": 2552,
          "content": "Dziesiąte przykazanie zabrania nieumiarkowanej zachłanności, rodzącej się z pozbawionej miary żądzy bogactw i zawartej w nich potęgi."
        },
        {
          "type": "paragraph",
          "number": 2553,
          "content": "Zazdrość polega na smutku doznawanym z powodu dobra drugiego człowieka i nadmiernym pragnieniu przywłaszczenia go sobie. Jest ona wadą główną."
        },
        {
          "type": "paragraph",
          "number": 2554,
          "content": "Ochrzczony zwalcza zazdrość życzliwością, pokorą i zdaniem się na Bożą Opatrzność."
        },
        {
          "type": "paragraph",
          "number": 2555,
          "content": "Wierzący w Chrystusa \"ukrzyżowali ciało swoje z jego namiętnościami i pożądaniami\" (Ga 5, 24), są prowadzeni przez Ducha Świętego i idą za Jego pragnieniami."
        },
        {
          "type": "paragraph",
          "number": 2556,
          "content": "Oderwanie się od bogactw jest nieodzowne, by wejść do Królestwa niebieskiego. \"Błogosławieni ubodzy w duchu\"."
        },
        {
          "type": "paragraph",
          "number": 2557,
          "content": "Człowiek ma jedno prawdziwe pragnienie? \"Chcę widzieć Boga\". Pragnienie Boga gasi woda życia wiecznego."
        }
      ]
    }
  ]
}
